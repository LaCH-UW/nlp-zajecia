<doc id="file27232528" filename="384283" parent_folder="web1" url="https://www.radiomaryja.pl/kosciol/384283/">
<p> Na froncie „nie ma niewierzących. Tam wszyscy wierzą w Boga wszechmogącego, bo wiedzą, że tylko Bóg może im pomóc; nawet nie opancerzone czołgi, nie artyleria czy rakiety, tylko Pan Bóg. Bóg jest tym, który wyprowadza z dołu, ze zgliszcz” – powiedział ks. Anatolij Kłak, marianin, proboszcz parafii św. Rodziny w Charkowie, a także kapelan z poręczenia Chrześcijańskiej Służby Ratunkowej. Dziś przypada 300. dzień wojny na Ukrainie. </p>
<p> W nocy, w wieku 91 lat, zmarł ks. bp Tadeusz Werno, biskup pomocniczy senior diecezji koszalińsko-kołobrzeskiej. Uroczystości pogrzebowe odbędą się 22 i 23 grudnia. </p>
<p> Papież Franciszek zachęcił w niedzielę wiernych do modlitwy o to, by Maryja „poruszyła serca tych, którzy mogą zatrzymać wojnę na Ukrainie”. Podczas spotkania z wiernymi na modlitwie Anioł Pański wyraził zaniepokojenie napięciem między Armenią i Azerbejdżanem i apelował o pokój w Peru. </p>
<p> „Potrzeba nam obudzić radość i nadzieję pośród wielu ciemności i rozpaczy. Obecność Jezusa pośród nas jest źródłem radości, której nic i nikt nie może nam odebrać. W Nim złożyliśmy naszą nadzieję i mamy pewność, że nie zostaniemy oszukani” – tymi słowami katoliccy biskupi na Kubie zachęcają wiernych do owocnego przeżycia czasu przygotowania do nadchodzących Świąt Bożego Narodzenia. </p>
<p> Wykonane w różnych technikach szopki betlejemskie można do 29 stycznia oglądać na wystawie pokonkursowej w Muzeum Etnograficznym we Wrocławiu. Autorami prac są dzieci i młodzież z dolnośląskich szkół i domów kultury. </p>
<p> ﻿ Drogie siostry i bracia, dzień dobry! Dzisiaj, w czwartą i ostatnią niedzielę Adwentu liturgia przedstawia nam postać św. Józefa </p>
<p> Ekstremalnie niskie oraz wysokie temperatury nasilają zaburzenia krążenia i zwiększają ryzyko śmierci. To wynik analizy 32 mln zgonów spowodowanych chorobami sercowo-naczyniowymi. </p>
<p> W ostatnią niedzielę przed Bożym Narodzeniem Ewangelia ukazuje nam parę zaręczonych i poślubionych sobie ludzi – Józefa i Maryję, którzy w Nazarecie wiodą zwyczajne życie zakochanych. Mieli swoje marzenia i plany na życie. O Bożej ingerencji w te plany pisze w komentarzu na niedzielę 18 grudnia ks. Krzysztof Wons, dyrektor Centrum Formacji Duchowej Salwatorianów w Krakowie. </p>
<p> Ojciec Święty Franciszek podjął decyzję o beatyfikacji Rodziny Ulmów. Stolica Apostolska uznała męczeństwo bohaterskiej rodziny z Podkarpacia. </p>
<p> Przewodniczący Konferencji Episkopatu Polski, ks. abp Stanisław Gądecki, przesłał list z życzeniami urodzinowymi do Ojca Świętego Franciszka. W imieniu wiernych i pasterzy Kościoła w Polsce zapewnił m.in. o modlitwie w intencji Papieża, a także podziękował za ogłoszenie dekretów o heroiczności cnót dwóch polskich księży oraz decyzji o beatyfikacji rodziny Ulmów. </p>
<p> Stolica Apostolska uznała męczeństwo rodziny Ulmów, heroiczność cnót ks. Ignacego Posadzego, współzałożyciela chrystusowców oraz heroiczność cnót ks. Aleksandra Woźnego. Papież upoważnił Dykasterię Spraw Kanonizacyjnych do ogłoszenia dekretów w ich sprawie. </p>
</doc>
<doc id="file27232342" filename="82-mln-zl-dla-osp-na-dzialania-kulturalno-oswiatowe" parent_folder="web1" url="https://www.radiomaryja.pl/informacje/82-mln-zl-dla-osp-na-dzialania-kulturalno-oswiatowe/">
<p> Już wkrótce do Ochotniczych Straży Pożarnych trafi 82 mln zł. Druhowie ochotnicy będą mogli przeznaczyć środki na działania kulturalno-oświatowe. </p>
<p> Do podstawowej działalności OSP należy między innymi gaszenie pożarów. Obok tego ochotnicy prowadzą między innymi młodzieżowe drużyny pożarnicze czy orkiestry. </p>
<p> Do tej pory te ostatnie zadania nie mogły być dotowane z budżetu. Teraz stanie się to możliwe dzięki noweli ustawy o ochronie przeciwpożarowej. </p>
<p> Wiceszef MSWiA Jarosław Zieliński zachęca jednostki do składania wniosków. Wiceminister był pytany też na antenie Telewizji Trwam o wysokość dofinansowania. </p>
<p> – To nie jest jeszcze do końca określone, dlatego że nie mamy jeszcze wiedzy, ile jednostek się zgłosi. W tym roku będzie na to przeznaczone 82 mln zł. W kolejnych latach będą to określały ustawy budżetowe. W tym roku, licząc przeciętnie, byłoby to ok. 5 tys. zł – wskazał Jarosław Zieliński. </p>
<p> W całym kraju działa 16 tys. jednostek OSP. Służbę pełni kilkaset tysięcy druhów. Obok OSP pomoc potrzebującym niesie Państwowa Straż Pożarna. W tej formacji pracuje ok. 30 tys. strażaków. </p>
</doc>
<doc id="file27232326" filename="bialorus-zpb-w-czasie-epidemii-zdalne-nauczanie-imprezy-kulturalne-online" parent_folder="web1" url="https://www.radiomaryja.pl/informacje/bialorus-zpb-w-czasie-epidemii-zdalne-nauczanie-imprezy-kulturalne-online/">
<p> Jesteś tutaj: Strona główna / Informacje / Polska / Białoruś: ZPB w czasie epidemii – zdalne nauczanie, imprezy kulturalne onl... </p>
<p> Związek Polaków na Białorusi pomimo epidemii koronawirusa nie zawiesza działalności – szkoły prowadzą nauczanie zdalne, a niektóre konkursy i imprezy kulturalne zostały przeniesione do internetu – powiedziała prezes ZPB Andżelika Borys. </p>
<p> „Rozpoczęliśmy kwarantannę jeszcze 16 marca i od razu rozpoczęliśmy nauczanie online” – powiedziała Andżelika Borys. </p>
<p> Chodzi przede wszystkim o największe ośrodki, gdzie w szkołach przy ZPB uczy się duża ilość dzieci. </p>
<p> „W Grodnie jest ponad tysiąc uczniów, ale mówimy także o Brześciu, Baranowiczach, Borysowie, Mołodecznie, Mozyrzu, Stołbcach, Wołkowysku, Lidzie, Oszmianach i innych. Tam uczy się po kilkaset osób” – powiedziała Andżelika Borys. </p>
<p> Jak powiedziała, największa placówka oświatowa Związku Polaków na Białorusi, szkoła im. Stefana Batorego, przygotowuje się do radykalnej zmiany technicznej. </p>
<p> „Musimy jeszcze zakupić część sprzętu, ale już wkrótce nauczyciele będą prowadzić zajęcia nie z domu, a z klas” – powiedziała. </p>
<p> Pomimo decyzji o kwarantannie (chociaż na Białorusi nie została ona oficjalnie ogłoszona przez władze), ZPB kontynuuje działalność – pracownicy mają dyżury, część imprez kulturalnych odbędzie się online. </p>
<p> „Lokalnie nasi działacze dbają o miejsca pamięci, sprzątają groby. Przed Świętem Konstytucji 3 Maja odbędzie się tradycyjne porządkowanie cmentarzy, ale dopilnujemy, by nie odbywało się ono w dużych grupach” – oświadczyła Andżelika Borys. </p>
<p> Działacze ZPB przygotowują się już do lata i do kolejnego roku szkolnego. </p>
<p> „Latem będziemy chcieli zapewnić sprzęt do nauczania zdalnego dla nauczycieli języka polskiego w szkołach państwowych” – dodała. </p>
<p> W miesiącach letnich odbędą się również półkolonie z nauką języka polskiego, wykładami z historii i wiedzy o kulturze polskiej. </p>
<p> „Jeśli się da, to odbędą się w normalnym trybie. Jeśli warunki nadal będą złe, to przeprowadzimy je online. Przygotujemy się na oba warianty” – powiedziała Andżelika Borys. </p>
<p> Działacze Związku Polaków w Lidzie szyją maseczki dla pracowników medycznych .Dziękuje serdecznie za zaangażowanie- prezes Oddziału Irenie Biernackiej!!!! Każdy może zrobić coś dobrego. pic.twitter.com/ipBsnBuvrk </p>
<p> ZPB zaangażował się w organizowanie pomocy dla lekarzy w czasie epidemii koronawirusa. Do grodzieńskiego szpitala przekazano już pierwszą partię maseczek ochronnych uszytych przez aktywistów i współpracujące z nimi osoby. </p>
<p> 2140 maseczek ochronnych przekazał dzisiaj, 16 kwietnia, Szpitalowi Pogotowia Ratunkowego w Grodnie Zarząd Główny Związku Polaków na Białorusi. Akcja jest organizowana przy wsparciu Konsulatu Generalnego RP w Grodnie. pic.twitter.com/0ncvhDbjDq </p>
<p> Związek Polaków na Białorusi z siedzibą w Grodnie jest główną w tym kraju organizacją polską, uznawaną przez polski rząd. Władze w Mińsku nie uznają ZPB po tym, jak zdelegalizowały go w 2005 r. </p>
</doc>
<doc id="file27232299" filename="blisko-100-wydarzen-kulturalnych-upamietni-101-rocznice-bitwy-warszawskiej" parent_folder="web1" url="https://www.radiomaryja.pl/informacje/blisko-100-wydarzen-kulturalnych-upamietni-101-rocznice-bitwy-warszawskiej/">
<p> Jesteś tutaj: Strona główna / Informacje / Polska / Blisko 100 wydarzeń kulturalnych upamiętni 101. rocznicę Bitwy Warszaw... </p>
<p> Blisko 100 wydarzeń kulturalnych, w tym wystawy, warsztaty, pokazy teatralne i filmowe przygotowane przez instytucje prowadzone lub współprowadzone przez MKDNiS, upamiętni 101. rocznicę Bitwy Warszawskiej. Wydarzenia odbędą się zarówno w dużych miastach, jak i małych miejscowościach. </p>
<p> W dniach 13–15 sierpnia 1920 r. na przedpolach Warszawy rozegrała się decydująca bitwa wojny polsko-bolszewickiej. Określana mianem „Cudu nad Wisłą” i uznawana za 18. przełomową bitwę w historii świata’ zadecydowała o zachowaniu przez Polskę niepodległości i uratowaniu Europy przed bolszewizmem. </p>
<p> W obchody 101. rocznicy [Bitwy Warszawskiej] zaangażowane jest przede wszystkim Muzeum Józefa Piłsudskiego w Sulejówku, otwarte rok temu, w przeddzień 100. rocznicy Bitwy Warszawskiej i współprowadzone przez Ministerstwo Kultury, Dziedzictwa Narodowego i Sportu [czytaj więcej]. </p>
<p> W sobotę, 14 sierpnia, Muzeum w Sulejówku zorganizuje warsztaty rodzinne pod nazwą „Gaz do dechy”, w trakcie których rodzice wraz z dziećmi budować będą model samochodu pancernego (godz. 12.00, 12.45, 13.30 i 14.15). W sobotę i niedzielę (godz. 10.00-19.00) na terenie muzeum trwać będzie prezentacja 1. Brygady Pancernej im. gen. Tadeusza Kościuszki – zobaczyć będzie można m.in. transporter opancerzony Rosomak oraz czołg Leopard. Będzie to znakomita okazja do uczczenia Święta Wojska Polskiego. </p>
<p> W dniach 13-15 sierpnia w Teatrze Dramatycznym w Warszawie będzie można obejrzeć musicalowy portret jednego z ojców niepodległości Ignacego Paderewskiego. Na scenie Teatru Dramatycznego zagoszczą aktorzy Teatru Muzycznego w Poznaniu, którzy opowiedzą historię polityka, premiera, kompozytora i pianisty. </p>
<p> Z kolei w Miejscu Spotkań w warszawskich Łazienkach Królewskich w dniach 14-19 sierpnia odbędą się pokazy VR filmu „Wiktoria 1920”. Film „Wiktora 1920”, zrealizowany w technologii Cinematic VR, przypomina, z jakimi przeciwnościami musieli mierzyć się polscy żołnierze i wywiadowcy, ale też pokaże, co mogło wpłynąć na wyniki bitwy. </p>
<p> W sobotę wieczorem, o godz. 21.00, na dziedzińcu Stajni Kubickiego w Łazienkach Królewskich odbędzie się pokaz filmu „Ułan księcia Józefa”. </p>
<p> Niedzielne obchody rozpoczną się od spacerów po Sulejówku przygotowanych we współpracy z Towarzystwem Krajoznawczym Krajobraz i wolontariuszami muzeum, a dzień uświetni koncert patriotyczno-wojskowy w wykonaniu Ferajny Hoovera (plac muzealny, godz. 16.00), przygotowany wraz z Biurem Programu „Niepodległa”. W Muzeum Wojska Polskiego w Warszawie odbędzie się piknik „Zostań Żołnierzem” organizowany przez Ministerstwo Obrony Narodowej, a wieczorem (godz. 19.20) na Placu Piłsudskiego będzie można wziąć udział we „Wspólnym śpiewaniu pieśni 1920”. </p>
<p> Wydarzenia upamiętniające Bitwę Warszawską odbędą się w całym kraju. 13-14 sierpnia w Muzeum II wojny światowej w Gdańsku zaprezentowane zostaną eksponaty związane ze Świętem Wojska Polskiego, w tym m.in. zabytek odnaleziony w trakcie badań archeologicznych na Westerplatte. W Wielkopolskim Muzeum Wojskowym aż do 17 października oglądać będzie można pokaz „Pełna chwały i męstwa działalność bojowa…” upamiętniający udział żołnierzy wielkopolskich w wojnie polsko-bolszewickiej. </p>
<p> W 101. rocznicę zwycięskiej dla Polaków bitwy o godz. 12.30 na błoniach Ossowa Starostwo Powiatowe w Wołominie organizuje rekonstrukcję Bitwy Warszawskiej. </p>
<p> 15 sierpnia podczas pikniku rodzinnego w Piotrkowie Trybunalskim zaprezentowana zostanie wystawa plenerowa Archiwum Państwowego w Piotrkowie Trybunalskim „Trudne Drogi do Niepodległości”. Dzień wcześniej w Skansenie Rzeki Pilicy w Tomaszowie Mazowieckim odbędzie się piknik militarny. </p>
<p> Z kolei na antenach Telewizji Polskiej obejrzeć będzie można poświęcone rocznicy dokumenty, reportaże, filmy. Specjalne audycje tematyczne przygotowały Polskie Radio i Radio dla Ciebie. </p>
</doc>
<doc id="file27232507" filename="debata-pis-kultura-polska-wyzwania-i-przyszlosc" parent_folder="web1" url="https://www.radiomaryja.pl/informacje/debata-pis-kultura-polska-wyzwania-i-przyszlosc/">
<p> W Sejmie odbyła się dziś kolejna debata PiS-u z cyklu Alternatywa. Spotkaniu towarzyszyło hasło „Kultura polska – wyzwania i przyszłość”. </p>
<p> Wśród postulatów przedstawionych przez PiS znalazły się: 1 proc. budżetu państwa na kulturę; odejście od traktowania mediów publicznych jak innych spółek Skarbu Państwa oraz wyłącznie prywatne finansowanie „sztuki z bardzo silnym elementem destrukcji”. </p>
<p> Prezes PiS Jarosław Kaczyński podkreślił, że dla polityków najważniejszy jest problem związany z finansowaniem instytucji kultury ze środków publicznych. </p>
<p> – Przynajmniej w niektórych dziedzinach polskiej sztuki można by pokazać światu, Europie nieporównanie więcej niż się pokazuje, np. to, że można by wejść na międzynarodowe rynki i zacząć tam normalnie funkcjonować. Polska jest pod tym względem ciągle krajem bardzo prowincjonalnym, bardzo zmarginalizowanym. To nie jest tak, że w dzisiejszym świecie można to przełamać poprzez jakieś osiągnięcia pojedynczych osób, bo realnie funkcjonujące mechanizmy uniemożliwiają tego rodzaju przedsięwzięcia – powiedział prezes Jarosław Kaczyński. </p>
<p> Z kolei poseł PiS Jarosław Sellin powiedział, że w budżecie państwa powinien być twardy zapis dotyczący wydatków na kulturę. </p>
<p> – Myślę, że w naszym programie będzie zobowiązanie do tego, żeby stopniowo dochodzić do poziomu wydatkowania środków publicznych na kulturę do 1 proc. wydatków państwa. Dzisiaj to jest połowa tego czym dysponuje państwo polskie. Jeżeli wydajemy i mamy takie zobowiązanie, że 2 proc. wydatków państwa idzie na zbrojenia – co w naszej sytuacji geopolitycznej jest zrozumiałe i to trzeba podtrzymać – to na kulturę do tego 1 proc. trzeba dojść. To jest taki średni standard europejski w krajach UE – mówił poseł Jarosław Sellin. </p>
<p> Nową wersję swojego programu PiS ma zaprezentować 15 lutego. </p>
</doc>
<doc id="file27232504" filename="dramatyczne-zmagania-zycia-z-kultura-smierci" parent_folder="web1" url="https://www.radiomaryja.pl/informacje/dramatyczne-zmagania-zycia-z-kultura-smierci/">
<p> Dzieci, które przeżyły aborcję pozbawiane opieki medycznej – umierają. Z raportu brytyjskiej organizacji rządowej obejmującego 2005 r. wynika, że w samej Anglii i Walii odnotowano co najmniej 66 przypadków dzieci, które przeżyły tzw. aborcję. </p>
<p> Lekarze nie podejmowali nawet próby ratowania ich życia. Pozostawione noworodki umierały na szpitalnym stole . Według danych, 16 z nich urodziło się w 22. tygodniu ciąży lub później i żyły nawet do 4,5 godziny po przyjściu na świat – napisała jedna z brytyjskich gazet. </p>
<p> Następne raporty już nie uwzględniają śmierci noworodków po aborcji. Przypadki przeżycia przez dziecko aborcji zdarzają się na całym świecie. Ostatnio głośny był przypadek dziewczynki z zespołem Downa z Wrocławia. </p>
<p> Mamy do czynienia z dramatycznym zmaganiem życia ludzkiego z kulturą śmierci, a miarą demokracji jest prawo do życia nienarodzonych – mówi ks. prof. Paweł Bortkiewicz, bioetyk. </p>
<p> – Te wydarzenia pokazują z jednej strony fenomen, tajemnicę ludzkiego życia, które jest darem Boga, ale które jest wartością bezcenną i jest tajemnicą. Z drugiej strony ta tajemnica jest ciągle podważana, szargana, niszczona poprzez działania, które podważają tę fundamentalną wartość człowieka. Podważają prawo do życia. Te dane pokazują ogrom spustoszenia, jakie się dokonuje. Ogrom tego barbarzyństwa, tego radykalnie antyludzkiego działania, które dokonuje się w sferze życia nienarodzonych. Jest to najsłabsze życie – życie, które powinno być otoczone bezwzględnie troską. Tymczasem to życie jest niszczone w sposób bezpardonowy – zwraca uwagę ks. prof. Paweł Bortkiewicz. </p>
<p> Aborcja w Wielkiej Brytanii z tzw. „powodów społecznych”, czyli dotycząca dzieci zdrowych, jest legalna do 24. tygodnia ciąży. </p>
<p> Światowa Organizacja Zdrowia podkreśla, że dziecko ma szanse przeżyć poza łonem matki już od 22. tygodnia ciąży. Prawie do końca ciąży można zabijać dzieci podejrzane o wady i choroby lub gdy ciąża zagraża matce. </p>
<p> Według Europejskiej Konwencji Praw Człowieka, każdy człowiek ma prawo do opieki medycznej, także dziecko, które przeżyło aborcję i nie może być pozostawione, by umarło. </p>
</doc>
<doc id="file27232278" filename="festiwal-chopina-w-polskim-osrodku-spoleczno-kulturalnym-w-londynie" parent_folder="web1" url="https://www.radiomaryja.pl/informacje/festiwal-chopina-w-polskim-osrodku-spoleczno-kulturalnym-w-londynie/">
<p> Jesteś tutaj: Strona główna / Informacje / Świat / Festiwal Chopina w Polskim Ośrodku Społeczno-Kulturalnym w Londynie </p>
<p> Koncerty z muzyką Fryderyka Chopina oraz poświęcone mu wystawa, film i wykład były głównymi atrakcjami dwudniowego Festiwalu Chopina, który w sobotę i niedzielę odbył się w Polskim Ośrodku Społeczno-Kulturalnym (POSK) w Londynie. </p>
<p> Festiwal rozpoczął się od otwarcia wystawy poświęconej Chopinowi, która została przygotowana wspólnie przez Bibliotekę POSK-u oraz Narodowy Instytut Fryderyka Chopina w Warszawie, następnie wykład na temat komponowania muzyki przez Chopina wygłosił Łukasz Kaczmarowski z NIFC. </p>
<p> W sobotę wieczorem odbyły się dwa koncerty. Gwiazdą koncertu galowego był pianista Janusz Olejniczak, laureat VIII Konkursu Chopinowskiego w 1970 r., a oprócz niego wystąpili gitarzysta Adam Palma; sopranistka Ewa Majcherczyk oraz baryton Marcin Gesla, którym towarzyszyła pianistka Ewa Osińska, a także pianista Artur Haftman. Podczas drugiego koncertu, z muzyką Chopina w jazzowych aranżacjach wystąpiła jazzowa grupa wokalna Alle Choir London. </p>
<p> Niedzielna część festiwalu zaczęła się od wykładu Rose Cholmondeley, prezes Towarzystwa Chopina w Wielkiej Brytanii, na temat wizyty kompozytora w tym kraju w 1848 r., po czym odbył się koncert, który odtwarzał atmosferę letnich koncertów chopinowskich w warszawskich Łazienkach Królewskich. Wystąpili w nim pianiści Kamil Pacholec – finalista XVIII Konkursu Chopinowskiego w 2021 r. oraz John Paul Ekins. Utwory polskiego kompozytora zagrały też ukraińska harfistka Liza Rakowska i flecistka Leonor Luz, a w niektórych kompozycjach towarzyszyła im ukraińska mezzosopranistka Rozanna Madylus. </p>
<p> W czasie festiwalu zaprezentowano esej „Poeta fortepianu, świata obywatel”, który specjalnie z tej okazji napisał historyk prof. Norman Davies, a na zakończenie wyświetlono film „Chopin: pragnienie miłości”. </p>
</doc>
<doc id="file27232446" filename="gadowski-kultura-telewizji-publicznej-osiaga-poziom-pana-zenka-martyniuka-piosenki-o-oczach-zielonych" parent_folder="web1" url="https://www.radiomaryja.pl/informacje/gadowski-kultura-telewizji-publicznej-osiaga-poziom-pana-zenka-martyniuka-piosenki-o-oczach-zielonych/">
<p> Jesteś tutaj: Strona główna / Informacje / Polska / W. Gadowski: Kultura w telewizji publicznej osiąga poziom pana Zenka Martyniuka ... </p>
<p> Kultura w telewizji publicznej osiąga poziom – sympatycznego skądinąd – pana Zenka Martyniuka i piosenki o oczach zielonych. To jest gust prezesa, a gust prezesa zwykle przenosi się w dół. Byłoby to może mało interesujące, gdyby to nie była telewizja publiczna, która nie jest własnością pana Jacka Kurskiego – mówił w swoim „Komentarzu tygodnia” redaktor Witold Gadowski. </p>
<p> Dziennikarz odniósł się do jesiennej oferty programowej telewizji publicznej. Zwrócił uwagę, że dominują w niej seriale tureckie, a także programy, które emitowano w TVP już za PRL. </p>
<p> – Gdyby państwo oglądali ofertę telewizji publicznej, odnieśliby państwo wrażenie, że jesteśmy krajem okupowanym przez Imperium Otomańskie, które okupuje nas od rana do mniej więcej godz. 16-17 (bo do tej pory lecą seriale tureckie), a potem okupuje nas PRL, gdyż wracają wszystkie formaty, które zostały wypracowane w PRL-u albo we wczesnych latach III RP – wskazał red. Gadowski. </p>
<p> Publicysta skomentował również powrót na antenę telewizji publicznej programu 997 Michała Fajbusiewicza. Przypomniał, że zaprzestano jego nadawania z powodu dekomunizacji i podkreślił związki Fajbusiewicza z antyrządowym pismem Angora. </p>
<p> – Najciekawszy pomysł, jaki trafił się prezesowi Kurskiemu, to powrót magazynu 997 towarzysza Michała Fajbusiewicza. Ten magazyn rozpoczął się w 1986 roku, kiedy uzyskał akceptację towarzysza generała Czesława Kiszczaka i tak egzystował sobie przez długie lata. Został zdjęty z anteny w ramach dekomunizacji anten, ale powrócił. Nie twierdzę, że program policyjny, pomagający poszukiwać groźnych przestępców, nie jest konieczny (raczej uważam, że jest potrzebny, powinien funkcjonować w telewizji publicznej). Zadaję tylko pytanie, czy format 997 towarzysza Michała Fajbusiewicza, notorycznego autora zjadliwie antyrządowego pisma Angora, jest akurat najszczęśliwszym formatem – tłumaczył. </p>
<p> Witold Gadowski przypomniał, że w listopadzie 1987 roku, gdy bezpieka aresztowała Kornela Morawieckiego, magazyn 997 przedstawił to wydarzenie jako sukces Milicji Obywatelskiej. </p>
<p> – Ten fakt odnotował magazyn 997, wówczas już pod redakcją towarzysza Michała Fajbusiewicza. Stwierdzono wtedy, że groźny przestępca Kornel Morawiecki został wreszcie ujęty przez Milicję Obywatelską i jest to wielki sukces MO. Dziś Kornel Morawiecki jest marszałkiem-seniorem, był obserwatorem m.in. referendum niepodległościowego w Kurdystanie, jest człowiekiem powszechnie szanowanym, niezwykle sympatycznym i grzecznym, a program 997 wraca na antenę telewizji publicznej jakby nigdy nic, już bez rekomendacji nieodżałowanego zapewne w pamięci towarzysza Fajbusiewicza towarzysza Czesława Kiszczaka, ale za to z rekomendacją prezesa Jacka Kurskiego – akcentował redaktor. </p>
<p> Dziennikarz krytycznie ocenił również emitowany przez TVP serial „Miasto Skarbów”. To symbol nieudacznictwa i nieprawdopodobieństwa – powiedział. </p>
<p> – Spróbujcie państwo obejrzeć 10 minut tego serialu. Będzie mieli państwo dość, rozbolą was zęby, ale sami zobaczycie, do czego może dojść twórczość telewizyjna, kiedy została ona poddana procedurze „NOS”, czyli nabór – ocena – selekcja. Taka procedura została zastosowana do pomysłów serialowych, no i ten niezawodny „NOS” prezesa Kurskiego zawiódł go aż do „Miasta Skarbów”. Jeżeli porównacie ten produkt z serialami czeskimi, nawet albańskimi, to możemy rzeczywiście mieć coraz większe kompleksy – zaznaczył. </p>
<p> Publicysta zauważył, że prezes TVP Jacek Kurski nie ma prawa decydować o tym, kto może, a kto nie może występować w telewizji, ponieważ nie jest ona jego prywatną własnością. </p>
<p> – Nie jest to prywatne poletko pana Jacka Kurskiego. Panie Jacku Kurski, jeszcze ciągle prezesie telewizji publicznej: nie masz pan żadnego prawa, żeby kogoś wyganiać z telewizji albo kogoś przyjmować w telewizji. To jest telewizja publiczna i to my płacimy panu sowite apanaże nie po to, aby pan uciekał do lasu, tylko za to, żeby pan działał w interesie tej firmy. Krytykuję telewizję publiczną, bo niestety „dobrej zmianie” na pewno na razie nie udało się wykreować dobrego modelu telewizji publicznej – podsumował red. Gadowski. </p>
</doc>
<doc id="file27232302" filename="hiszpanscy-ksieza-biskupi-kultura-i-spoleczenstwo-nie-czerpia-juz-z-wiary-chrzescijanskiej" parent_folder="web1" url="https://www.radiomaryja.pl/kosciol/hiszpanscy-ksieza-biskupi-kultura-i-spoleczenstwo-nie-czerpia-juz-z-wiary-chrzescijanskiej/">
<p> Jesteś tutaj: Strona główna / Kościół / Świat / Hiszpańscy księża biskupi: Kultura i społeczeństwo nie czerpią już z wiar... </p>
<p> Kultura Hiszpanii i jej społeczeństwo nie czerpią już z wiary chrześcijańskiej, a kraj, a nawet Kościół, staje się coraz bardziej zeświecczony – wynika z dokumentu opublikowanego przez hiszpański Episkopat. Księża biskupi twierdzą, że częściowo winę za taką sytuację ponoszą ludzie wrodzy Kościołowi. </p>
<p> Cytowany w czwartek przez katolicki portal Religion en Libertad raport Episkopatu Hiszpanii wskazuje, że w ostatnich latach nastąpiło wyraźne osłabienie chrześcijańskiego przesłania w sferze kulturowej, a kraj jest coraz mniej katolicki. </p>
<p> W liczącym 90 stron dokumencie zatytułowanym „Wierni posłaniu misyjnemu” księża biskupi wskazali na pilną potrzebę podjęcia działań w sferze hiszpańskiej kultury, wypełniając ją chrześcijańskim przesłaniem. </p>
<p> Autorzy dokumentu, zarówno księża biskupi jak i współpracownicy Episkopatu, twierdzą, że „za szybko postępującą transformacją społeczną” w Hiszpanii nie stoją tylko zmiany technologiczno-gospodarcze, ale ludzie wrodzy Kościołowi. </p>
<p> – Cały ten proces przemian nie przebiega samoistnie, jedynie w sposób automatyczny, jako efekt przekształceń technologicznych i ekonomicznych, ale został wprawiony w ruch przez świadomą próbę dekompozycji lub demontażu (…) chrześcijańskiego światopoglądu – napisali hiszpańscy księża biskupi, odnotowując, że proces ten przypomina scenariusz rozpisany na etapy i „straszliwe w skutkach konsekwencje”. </p>
<p> Autorzy dokumentu wskazali, że określone prądy antropologiczne, gospodarcze i polityczne próbują osłabiać obecnie pozycję rodziny. Odnotowali, że grupy propagujące światowy neoliberalizm kapitalistyczny próbują ograniczyć definicję rodziny jedynie do tymczasowych związków pomiędzy osobami, a relacje międzyludzkie ograniczyć tylko do kontaktów przynoszących doraźną korzyść. </p>
<p> Księża biskupi zwrócili uwagę na ofensywę kulturowej postępowości, tzw. nowych okopów marksizmu, niszczącej ich zdaniem więzi rodzinne oraz społeczne. Odnotowali też słabnące zaangażowanie ewangelizacyjne Hiszpanów i coraz bardziej przenikającą do wnętrza Kościoła sekularyzację. </p>
</doc>
<doc id="file27232388" filename="izrael-18-rannych-w-ataku-lotniczym-na-centrum-kulturalne-w-gazie" parent_folder="web1" url="https://www.radiomaryja.pl/informacje/izrael-18-rannych-w-ataku-lotniczym-na-centrum-kulturalne-w-gazie/">
<p> Jesteś tutaj: Strona główna / Informacje / Świat / Izrael: 18 rannych w ataku lotniczym na centrum kulturalne w Gazie </p>
<p> Do kolejnej wymiany ognia doszło w czwartek między rządzącym w Strefie Gazy Hamasem a armią Izraela. 18 osób zostało rannych w wyniku zbombardowania przez izraelski samolot centrum kulturalnego w Gazie. </p>
<p> W czwartek po południu lotnictwo izraelskie zbombardowało centrum kulturalne Said Meszal. W budynku tym znajdowały się także biura należące do egipskich instytucji. Według agencji AFP w Gazie miały miejsce jeszcze trzy eksplozje, które nie wyrządziły żadnych szkód. </p>
<p> Kilka godzin wcześniej z terenu Strefy Gazy wystrzelona została rakieta dalekiego zasięgu, która spadła w okolicach izraelskiego miasta Beer Szewa, liczącego ponad 200 tysięcy mieszkańców i położonego 40 km od Gazy. Pocisk nie wywołał szkód ani ofiar, ale według władz Izraela wydarzenie to jest bardzo poważne, gdyż po raz pierwszy od 2014 r. z palestyńskiej enklawy została wystrzelona rakieta o takim zasięgu. </p>
<p> Jeszcze wcześniej, w czwartek nad ranem palestyńskie ministerstwo zdrowia poinformowało o izraelskim ostrzale Gazy i śmierci trzech osób – ciężarnej kobiety, jej półtorarocznej córki oraz bojownika Hamasu. Armia izraelska oznajmiła w komunikacie, że przeprowadzono ataki lotnicze na 12 obiektów Hamasu w kontrolowanej przez ten ruch enklawie w odpowiedzi na ostrzał rakietowy dokonany z palestyńskiego terytorium. </p>
<p> Po tych wydarzeniach siły zbrojne Izraela ostrzegły w czwartek Hamas przed eskalowaniem przemocy. W odpowiedzi strona palestyńska poinformowała, że zakończy starcia z wojskiem izraelskim, jeśli państwo Izrael zaprzestanie ataków na palestyńską enklawę. Po wystrzeleniu pocisku na Beer Szewę Hamas poinformował, że zdecydował się wstrzymać działania wojenne przeciw Izraelowi. </p>
<p> W marcu w Strefie Gazy rozpoczęły się protesty w ramach „Wielkiego Marszu Powrotu”. Nazwa nawiązuje do żądania Palestyńczyków umożliwienia im powrotu do ich domów znajdujących się na terytorium Izraela, które opuścili lub z których zostali wygnani w 1948 roku. W protestach zginęło już blisko 160 Palestyńczyków, zastrzelonych przez izraelskie siły bezpieczeństwa. </p>
<p> Między Izraelem a kontrolującym Strefę Gazy Hamasem od 2008 roku doszło do trzech wojen; od konfliktu zbrojnego w 2014 roku obowiązuje kruche zawieszenie broni. </p>
</doc>
<doc id="file27232441" filename="kampania-spoleczna-kultura-picia" parent_folder="web1" url="https://www.radiomaryja.pl/informacje/kampania-spoleczna-kultura-picia/">
<p> „Kultura picia” to kolejna kampania społeczna z inicjatywy Fundacji SMS z Nieba i Szkoły Nowej Ewangelizacji. </p>
<p> Chodzi o uwrażliwienie na problem nadużywania alkoholu m.in. w okresie Świąt Bożego Narodzenia. Celem kampanii jest promowanie umiarkowanego korzystania z alkoholu. Akcja „Kultura picia” odbywa się za pomocą stron internetowych oraz bilbordów i plakatów w różnych miastach w Polsce. W ramach inicjatywy działa kilka grup m.in. modlitewna. </p>
<p> O przesłaniu jakie towarzyszy kampanii mówi ks. Rafał Jarosiewicz dyrektor Szkoły Nowej Ewangelizacji i prezes Fundacji SMS z Nieba. </p>
<p> – Proponujemy, żeby alkohol – tak jak mówi Pismo Święte – służył człowiekowi, a nie człowiek alkoholowi. Krótko mówiąc, kiedy święty Paweł wzywa do nie upijania się, to on nie zabrania korzystania z alkoholu, ale mówi „Nie upijajcie się winem”, to znaczy, bądźcie cały czas w godności dzieci Bożych. Czy jecie czy pijecie, czy cokolwiek innego czynicie, czyńcie to na chwałę Bożą. Niech zatem, alkohol szczególnie w te święta, kiedy będzie to okazja do rodzinnych spotkań, do różnego rodzaju także wznoszenia toastów, nigdy nie będzie przyczyną tragedii. Temu ma służyć ta kampania – wskazuje ks. Rafał Jarosiewicz. </p>
<p> Więcej informacji na temat kampanii można znaleźć na stronie www.kulturaPicia.eu. </p>
<p> Fundacja SMS z nieba jest autorem wielu ewangelizacyjnych pomysłów takich jak mobilny konfesjonał, czy Ewangelia na dachach. </p>
</doc>
<doc id="file27232301" filename="kanada-spotkania-z-powstancami-msze-sw-wydarzenia-kulturalne-polonia-przypomina-o-powstaniu-warszawskim" parent_folder="web1" url="https://www.radiomaryja.pl/informacje/kanada-spotkania-z-powstancami-msze-sw-wydarzenia-kulturalne-polonia-przypomina-o-powstaniu-warszawskim/">
<p> Jesteś tutaj: Strona główna / Informacje / Świat / Kanada: Spotkania z powstańcami, Msze św., wydarzenia kulturalne – P... </p>
<p> Spotkania z uczestnikami Powstania Warszawskiego, wieńce pod polskimi pomnikami, wydarzenia kulturalne i Msze św. – tak polskie placówki dyplomatyczne i środowiska polonijne w Kanadzie będą przypominać o 77. rocznicy wybuchu Powstania. </p>
<p> Dla mieszkającego w Kanadzie warszawskiego powstańca, urodzonego w 1928 r., Stanisława Woźniaka, rocznica wybuchu Powstania była związana z awansem na stopień kapitana. Uroczystość odbyła się podczas obchodów upamiętniających Ignacego Paderewskiego w Parku im. Paderewskiego w Mississauga w miniony weekend, nominację wręczył polski attache obrony, komandor Krzysztof Książek. </p>
<p> W niedzielę kanadyjskie rodziny powstańców i członkowie organizacji polonijnych spotkają się podczas uroczystości pod pomnikiem katyńskim w Toronto. </p>
<p> „Mamy część oficjalną, złożenie kwiatów, ale podobnie jak poprzednio mamy też niewielką część nieoficjalną na skwerze obok pomnika, nawet przypomnienie piosenek powstańczych” – powiedział Konsul Generalny RP w Toronto, Krzysztof Grzelczyk. </p>
<p> Zapraszamy do udziału w akcji: Polonia 🇵🇱 pamięta o bohaterach Powstania Warszawskiego. </p>
<p> Zasady: ➡️ pokaż w jaki sposób pamiętasz o bohaterach PW ➡️ zrób zdjęcie 📷 ➡️ wyślij 📩 [email protected] </p>
<p> Na niedzielę zaplanowano też Mszę św. w kościele przy Centrum Kultury im. Jana Pawła II w Mississauga i złożenie wieńców pod znajdującym się tam Pomnikiem Patriotów. </p>
<p> „W przyszłym tygodniu mamy zaplanowane uroczystości w St. Catharines, gdzie mieszka jeden z żyjących jeszcze powstańców warszawskich, podczas odsłonięcia tablicy poświęconej Bitwie Warszawskiej będziemy przypominać też o powstańcach. Odbędą się też uroczystości w Niagara-on-the-Lake na »cmentarzu hallerczyków«, gdzie również będziemy przypominać tak o Bitwie Warszawskiej, jak o warszawskich powstańcach” – dodał Krzysztof Grzelczyk. </p>
<p> Podobnie jak w zeszłym roku konsulat organizuje akcję #PoloniaPamieta1944, w której apeluje o nadsyłanie zdjęć dokumentujących pomysły na przypomnienie o warszawskich powstańcach. Zdjęcia będą zamieszczone w mediach społecznościowych. </p>
<p> Every year, on August 1, exactly at 5 pm, alarm sirens sound throughout #Warsaw🇵🇱. </p>
<p> The city freezes. People stop and stand in silence for a minute. They step out of their cars. Some salute. Some cry. </p>
<p> Ambasada RP w Ottawie zaplanowała na niedzielę wspomnienie o powstańcach podczas Mszy św., a potem podczas uroczystości w Confederation Park, gdzie honorowym gościem będzie Ewa Ponińska-Konopacka, łączniczka w Powstaniu. Podczas Mszy św. i uroczystości spotkają się powstańcy, weterani, członkowie Stowarzyszenia Polskich Kombatantów w Ottawie, przedstawiciele Kongresu Polonii Kanadyjskiej i miejscowa Polonia. Wieniec pod pomnikiem upamiętniającym kanadyjskich lotników, którzy nieśli pomoc powstańcom, złożą ambasador RP, Andrzej Kurnicki i zastępca ambasadora, Krzysztof Lewandowski – poinformował drugi sekretarz ambasady, Sebastian Szyszczyński. </p>
<p> The 1944 #WarsawUprising was one of the largest resistance operations in German-occupied Europe during #WW2. Poles fought like lions, to the very end. </p>
<p> Today, in a minute of silence, we thank and pay tribute to all those who risked and lost their lives for the ground we stand on. pic.twitter.com/4Q1emWhDbz </p>
<p> Konsulat RP w Montrealu tak jak w minionych latach zaplanował uroczystości przypominające o Powstaniu Warszawskim na cmentarzu Notre-Dame-des-Neiges, gdzie pochowanych jest kilku uczestników zrywu – powiedział konsul generalny RP w Montrealu, Dariusz Wiśniewski. </p>
<p> „W przyszłym tygodniu mamy wirtualne spotkanie, podczas którego młodzi Polonusi, artyści, będą czytać wiersze Krzysztofa Kamila Baczyńskiego w przekładzie na angielski i francuski, posłuchamy w przerwach m.in. Ewy Demarczyk śpiewającej wiersze Baczyńskiego” – dodał Dariusz Wiśniewski. </p>
<p> Konsulat generalny RP w Vancouver przed rocznicą wybuchu powstania na swoim profilu na Facebooku przypominał piosenki powstańczej Warszawy. </p>
<p> Kanadyjskie media wspominały w ostatnich dniach o Powstaniu Warszawskim, publikując teksty o planach odbudowy Pałacu Saskiego i przypominając, że po upadku Powstania lewobrzeżna Warszawa została celowo zniszczona przez niemieckie wojska. </p>
</doc>
<doc id="file27232494" filename="ke-zatwierdzila-14-mln-euro-na-centrum-kulturalno-kongresowe-w-toruniu" parent_folder="web1" url="https://www.radiomaryja.pl/informacje/ke-zatwierdzila-14-mln-euro-na-centrum-kulturalno-kongresowe-w-toruniu/">
<p> Komisja Europejska zatwierdziła dofinansowanie wysokości 14 mln euro na budowę centrum kulturalno-kongresowego w Toruniu. Wsparcie inwestycji, której łączny koszt wyniesie 57 mln euro, pochodzi z Europejskiego Funduszu Rozwoju Regionalnego. </p>
<p> „Cieszę się z tego projektu, bo dzięki niemu więcej osób w Toruniu będzie mogło brać udział w wysokiej jakości wydarzeniach kulturalnych. Województwo kujawsko-pomorskie stanie się bardziej atrakcyjnym miejscem, co da impuls rozwojowy lokalnej gospodarce” – powiedziała komisarz ds. polityki regionalnej Corina Cretu, cytowana w komunikacie KE. </p>
<p> Centrum kulturalno-kongresowe powstaje na Jordankach w centrum Torunia, w sąsiedztwie Starego Miasta. Budowa rozpoczęła się w kwietniu 2013 r., a ma zostać zakończona w listopadzie 2015 r. </p>
<p> „Gotowa jest już bryła centrum, a teraz realizowane są prace wewnątrz obiektu. Na budowie praca wre, pracuje tam łącznie około 250 osób” – powiedziała rzeczniczka prezydenta miasta, Aleksandra Iżycka. </p>
<p> Dofinansowanie z Europejskiego Funduszu Rozwoju Regionalnego przyznano w ramach Regionalnego Programu Operacyjnego województwa kujawsko-pomorskiego 2007-2013. </p>
<p> Centrum jest zaliczane do tzw. dużych projektów, czyli takich, których łączna wartość brutto przekracza 50 mln euro. W takich przypadkach projekty zatwierdzane są przez Komisję Europejską, a pozostałe inwestycje zatwierdzają władze na szczeblu krajowym lub wojewódzkim. </p>
<p> KE badała toruński projekt pod względem rentowności, funkcjonalności obiektu oraz konkurencyjności w fazie inwestycyjnej i po oddaniu sali do użytku. Procedura badania projektu przez Komisję trwała rok. Została on poprzedzona ośmiomiesięczną analizą ekspertów inicjatywy Jaspers oraz Europejskiego Banku Inwestycyjnego. </p>
<p> Projekt sali koncertowej na Jordankach wybrano w 2008 r. w międzynarodowym konkursie. Spośród złożonych 22 koncepcji, międzynarodowe jury za najlepszy projekt uznało dzieło hiszpańskiej pracowni Menis Arquitectos, prowadzonej przez Fernando Menisa. </p>
<p> W wielofunkcyjnym obiekcie znajdą się: sala z widownią na 900 miejsc, ze sceną posiadającą kanał orkiestrowy, sala na 300 miejsc, wraz ze sceną, a także pomieszczenia techniczne i socjalne. Powstanie też parking na 185 samochodów. </p>
<p> Budowla składać się będzie z kilku połączonych modułów. Przewidziano m.in. mechanizmy ścienne i stropowe, umożliwiające łączenie lub odgradzanie wnętrz. System podwójnych ścian budynku ma zapewnić oszczędność ciepła i dobrą izolację sali koncertowej od ulicznego hałasu. </p>
<p> W centrum swoją siedzibę będzie miała Toruńska Orkiestra Symfoniczna. </p>
</doc>
<doc id="file27232467" filename="kul-miedzynarodowy-kongres-konflikt-dialog-i-kultura-jednosci" parent_folder="web1" url="https://www.radiomaryja.pl/informacje/kul-miedzynarodowy-kongres-konflikt-dialog-i-kultura-jednosci/">
<p> Jesteś tutaj: Strona główna / Informacje / Polska / KUL: Międzynarodowy kongres „Konflikt, dialog i kultura jedności”... </p>
<p> W Katolickim Uniwersytecie Lubelskim w dniach 3-4 czerwca odbył się międzynarodowy kongres, zatytułowany: „Konflikt, dialog i kultura jedności”. Kongres został zorganizowany z okazji 20. rocznicy nadania Chiarze Lubich tytułu doktora honoris causa w naukach społecznych. Swoje wystąpienia wygłosili m.in. prelegenci z Włoch, Belgii, Anglii, Francji oraz Polski. </p>
<p> Pierwszy dzień kongresu rozpoczął się Mszą świętą w akademickim kościele KUL-u. Eucharystii przewodniczył i homilię wygłosił ks. bp Andrzej Jeż, biskup tarnowski. Następnie gości spotkania powitał rektor KUL, ks. prof. dr hab. Antoni Dębiński. Uroczystego otwarcia sympozjum dokonali: prof. Urszula Paprocka-Piotrowska, Prorektor ds. Promocji i Współpracy KUL, o. Stanisław Fel, Dziekan Wydziału Nauk Społecznych oraz prof. Adam Biela. Po południu odbyły się natomiast dwie sesje plenarne oraz dyskusja. Pierwszy dzień kongresu zakończył koncert młodzieżowego zespołu muzyki dawnej Scholares Minores pro Musica Antiqua. </p>
<p> Drugi dzień spotkania rozpoczął się od dwóch sesji plenarnych, które miały zakończyły się przed południem. Kolejnym punktem sympozjum były sesje tematyczne. Obejmowały one pięć obszarów: Dialog we wspólnotach; pomiędzy charyzmatem a instytucją, Rozwiązywanie konfliktów poprzez dialog, uczestnicy zmian społeczno-politycznych i procesy uczestniczenia, procesy indywidualne, interpersonalne i międzygrupowe w zarządzaniu konfliktami i ich prewencji oraz dialog pomiędzy dziedzinami nauki i interdyscyplinarność. </p>
<p> Kongres został zorganizowany z okazji 20-tej rocznicy przyznania Chiarze Lubich, przywódczyni ruchu Focolari, doktoratu honoris causa w naukach społecznych. Chiara Lubich w 1996 roku została wyróżniona tytułem doktora honoris causa za rozpoczęcie „rewolucji kopernikańskiej w naukach społecznych” oraz promowanie dialogu jako kluczowego czynnika w budowaniu i utrzymywaniu pokoju. </p>
<p> Prof. Adam Biela, Kierownik Zakładu Psychologii Organizacji i Zarządzania w Instytucie Psychologii KUL, zwraca uwagę, że 15 innych instytucji wyróżniło Chiare Lubich. </p>
<p> – Po naszym doktoracie 15 innych uniwersytetów na świecie dało Chiarze Lubich doktoraty honoris causa. U nas rozpoczął się pewien ruch, nadaliśmy pewien ton, jeżeli można tak na dzieło spoglądać. Dla psychologii, socjologii, pedagogiki, ekonomii ta propozycja jest bardzo wartościowa. Mamy tutaj wybitnych specjalistów z tych dyscyplin, również z dziennikarstwa, mamy takich, którzy widzą w nim możliwość zintegrowania swojej dyscypliny wokół nie tylko jakichś spraw patologicznych – które się dzieją i będą się działy – ale można też się pochylić nad bardziej pozytywną czy napawającą optymizmem, radością stroną działalności człowieka – mówi prof. Adam Biela. </p>
<p> W skład komitetu organizacyjnego weszli m.in. wykładowcy Katolickiego Uniwersytetu Lubelskiego Jana Pawła II, Uniwersytetu Śląskiego w Katowicach czy uniwersytetu LUMSA w Rzymie. </p>
</doc>
<doc id="file27232533" filename="kultura-chrzescijanska-prawda-na-sluzbie-wolnosci" parent_folder="web1" url="https://www.radiomaryja.pl/kosciol/kultura-chrzescijanska-prawda-na-sluzbie-wolnosci/">
<p> Jesteś tutaj: Strona główna / Kościół / Polska / V Międzynarodowy Kongres – Katolicy i kultura: szanse i zagrożenia </p>
<p> 17 listopada 2012 19:07/w Kościół, Polska Radio Maryja </p>
<p> W Wyższej Szkole Kultury Społecznej i Medialnej w Toruniu zakończył się V Międzynarodowy Kongres ,,Katolicy i kultura: szanse i zagrożenia”. Prelegenci z 5-ciu kontynentów w wygłoszonych referatach wskazywali na rolę Kultury Chrześcijańskiej w świecie. </p>
<p> Warto nadmienić, że w ubiegłych latach w Kongresie organizowanym przez Wyższą Szkołę Kultury Społecznej i Medialnej we współpracy z Katedrą Filozofii Kultury KUL podejmowano tematy takie jak: katolicy i ekonomia, katolicy i polityka, media katolickie na świecie i w Polsce. </p>
<p> Pierwszy dzień Kongresu rozpoczął się mszą świętą o godz. 8.30 pod przewodnictwem o. Piotra Chyły CSsR, wikariusza generalnego Warszawskiej Prowincji Redemptorystów. O. Chyła wygłaszając homilię zwrócił uwagę na centralną rolę Chrystusa na kształtowanie kultury, w której powinniśmy żyć. Mówił o tym, że kultura nie tylko formuje naszą rzeczywistość ziemską, ale ma nas kierować ku perspektywie życia wiecznego. „Bo w kulturze wymiar boski i ludzki przeplata się. Człowiek to nie tylko kwestia polityki, ekonomii, ale to coś więcej. W jego sercu zaszczepione jest sacrum, jest piękno Boga. Ku temu zmierzamy”. Ojciec Piotr Chyła zwracał także uwagę na trudności związane z trwaniem we własnej kulturze w obecnej dobie kryzysu kulturowego: Celebrans zapewniał o swojej modlitwie w intencji duchowych owoców kongresu. </p>
<p> Po mszy świętej rozpoczęła się „robocza” część Kongresu. Gości z zagranicy i z Polski przywitał rektor WSKSiM – ojciec dr Zdzisław Klafka CSsR, który powiedział: „Posłani jesteśmy do ewangelizacji. Jednak ewangelizacja osób, nie wyczerpuje nakazu Chrystusa, powierzonego Kościołowi. Konieczna jest ewangelizacja sumienia narodu, jego etosu , jego kultury. Całą Konferencję prowadziła dr Dorota Żuchowska – dziekan WSKSiM. </p>
<p> Kościół katolicki a kultura </p>
<p> Tradycyjnie, jak co roku, pierwszy wykład wygłosił ks. kard. prof. Zenon Grocholewski, prefekt Kongregacji Wychowania Katolickiego. Czcigodny prelegent w swojej refleksji zarysował najważniejsze elementy kultury organicznie związanej z misją Kościoła katolickiego w świecie. Wobec różnych kultur, które od wieków zostały wypracowane przez ludzkość, chrześcijaństwo w sposób najgłębszy wydobywa osoby sens istnienia osoby ludzkiej. Ks. Kardynał powiedział: „człowiek jest podmiotem i celem kultury”. </p>
<p> Katolicka kultura w konfrontacji z kulturą świata </p>
<p> Kolejne wystąpienia potwierdziły na konkretnych przykładach tezy postawione przez Księdza Kardynała. Prof. Alfredo Co z Uniwersytety św. Tomasza na Filipinach mówił o katolicyzmie w Azji. Prezes Filipińskiej Akademii Badań Filozoficznych zaprezentował trudny, a wręcz dramatyczny proces ewangelizacji w Chinach i na Filipinach. Dzisiaj katolicka ewangelizacja w Chinach przeżywa najtrudniejszy okres. Rząd Chińskiej Republiki Ludowej skutecznie uniemożliwia podjęcie szerszej akcji ewangelizacyjnej. Szczególnie trudna i konfliktogenna jest kwestia „oficjalnego”, państwowego Kościoła, który nie jest w jedności ze Stolicą Apostolską. Pomimo tego prof. Co zwrócił uwagę na pewne elementy ocieplenia relacji sprowadzających się jednak jedynie do symbolicznych gestów. W drugiej części swojego wystąpienia prof. Alfred Co mówił o potrzebie problemie inkulturacji w procesie ewangelizacji krajów Dalekiego Wschodu. Spotkanie kultury Chin z chrześcijaństwem pokazało ogromną przestrzeń wzajemnego poznawania swojego dziedzictwa. Bogata, starsza od chrześcijaństwa, kultura Chin sprawiła, że głoszenie Ewangelii napotyka tam różnego rodzaju trudności. Prof. Co zakończył swoje wystąpienie przejmującym stwierdzeniem, że Kościół potrzebuje więcej męczenników w intencji nawrócenia 1,4 miliarda Chińczyków. </p>
<p> Prof. Gerard O’Shea z Australii zarysował inny problem wiążący się z oddziaływaniem katolików na kulturę. Pracownik naukowy Uniwersytetu Notre Dame w Sydney zwrócił uwagę na to, że pomimo ustalonej pozycji Kościoła w szerokiej sieci instytucji użyteczności publicznej, Jego rzeczywiste oddziaływanie na kulturę nie jest zbyt duże. Sami katolicy obawiają się wypowiedzi na temat aborcji, in vitro, czy eutanazji. Ta trudna, wręcz patowa sytuacja, skłania do podjęcia zdecydowanych działań, a także do umacniania się duchowego wewnątrz samego Kościoła w Australii. </p>
<p> Międzynarodowy Kongres, który odbywa się w Toruniu rzeczywiście jest światowy w perspektywie podejmowanych tematów. Robert Dudgdale, artysta operowy z Australii podjął w dalszym ciągu kwestię zderzenia katolicyzmu z kryzysem kulturowym. Robert Dudgdale jest artystą o wielkim dorobku. Zajmuje się także pracą menadżera kultury. Australia posiada wielki potencjał artystyczny. Kultura australijska liczy się na świecie. Niestety, mamy obecnie do czynienia z jej erozją. Dzieje się to za sprawą dominacji sekularyzmu, postmodernizmu oraz multikulturalizmu. Robert Dudgale zwrócił uwagę na konieczność podnoszenia poziomu artystycznego oraz promocji sztuki będącej nośnikiem treści związanych z chrześcijaństwem. </p>
<p> Współczesna kultura wobec katolicyzmu </p>
<p> W popołudniowej części Kongresu podjęte zostały kolejne wątki związane z wyzwaniami jakie współczesna kultura stawia wobec katolicyzmu. Sytuacja w wielu obszarach sztuki i myśli na całym świecie ukazuje, że tradycyjne, katolickie spojrzenie na świat znajduje się w defensywie. Interesujące wykłady popołudniowej części Kongresu ukazywały te problemy. Prelegenci pokazywali jednocześnie pewne kierunki wychodzenia z impasu. Prof. Brendan Sweetman z Rockhurst Univeristy w USA z wielką wnikliwością ukazał proces sekularyzacji społeczeństw USA oraz Irlandii. Prof. Sweetman mówił o presji ciążącej na katolicyzmie, który musi się zdefiniować w obliczu dominującego sekularyzmu. Pomimo prób wykluczenia katolików z dyskursu publicznego, prof. Sweetman stawia tezę o prawach uczestniczenia religii w życiu państwa. Wnikliwa ocena współczesnej sytuacji zakończyła się ukazaniem kolejnych zagrożeń jakie wiążą się z dominacją katolicyzmu. </p>
<p> Chuck Huber, aktor, pisarz i producent filmowy w nietypowy, a zarazem przykuwający uwagę sposób pokazał sposoby docierania do prawdy dzięki niezależnej sztuce. Mówił o grach słownych stosowanych w celu forsowania poglądów jak na przykład dzieje się to w przypadku słowa małżeństwo: „W momencie kiedy przyznasz się do bycia otwartym zwolennikiem tradycyjnego małżeństwa, tym samym uznałeś klęskę słowa małżeństwo”. Chuck Haber mówił także o wielkim wpływie, jaki artyści wywierają na współczesny świat kultury. Gdy wyłamują się z presji obowiązującej kultury, stają się wówczas prawdziwymi bohaterami, głosicielami prawdy. Chuck Huber powiedział o swojej pracy artysty: „(…) Ubrałem swoją filozofię, podobnie jak błazen ubiera swój błazeński strój i w sposób wolny głoszę moją wiarę, jak błazen znieważający króla wśród tłumu śmiejących się gapiów”. </p>
<p> Po wystąpieniu aktora, Chucka Hubera uczestnicy Kongresu w dalszym ciągu pozostawali w kręgu sztuki. Ks. prof. Noel Sheth SJ, z Indii zaprezentował wspaniałe przykłady inkulturacji sztuki indyjskiej z treściami Ewangelii. W swoim wystąpieniu zaprezentował pokrótce wyjątkowość kultury indyjskiej z jej bogactwem i atrakcyjnością, a także z jej ciemnymi stronami takimi jak podział kastowy. Prof. Pontifical Institute of Philosophy and Religion w Indiach ukazał pozytywne formy połączenia kultury indyjskiej z przesłaniem chrześcijaństwa na przykładach architektury, malarstwa, czy też tradycyjnego indyjskiego tańca. Prezentację ubogaciły ciekawe zdjęcia. </p>
<p> Na zakończenie całego dnia kongresowych obrad miała miejsce interesująca dyskusja, w której wzięli udział wszyscy prelegenci. Tłumaczem, a jednocześnie moderatorem panelu dyskusyjnego był ks. dr Paweł Tarasiewicz. Pośród podejmowanych tematów pojawiła się kwestia granic inkulturacji tak, aby nie utracić istoty przesłania Ewangelii oraz pozytywnych aspektów postmodernizmu. </p>
<p> Dzień II – V Międzynarodowego Kongresu w WSKSiM </p>
<p> Drugi dzień Kongresu rozpoczął się o godz. 9.00 mszą świętą celebrowaną pod przewodnictwem O. dr Tadeusza Rydzyka CSsR, rektora założyciela WSKSiM. Ojciec Dyrektor zadawał w homilii pytania o sens zajmowania się kulturą. Ukazał różne wymiary kultury, która obejmuje życie społeczne, a także sprawia, że całe narody mogą przetrwać w obliczu zagrożeń. </p>
<p> O. Tadeusz Rydzyk cytował słowa ojca św. bł. Jana Pawła II wypowiedziane w 1980 w Paryżu, w siedzibie UNESCO: „Jestem synem narodu, który przetrwał najstraszliwsze doświadczenia dziejów, który wielokrotnie był przez sąsiadów skazywany na śmierć – a on pozostał przy życiu i pozostał sobą. Zachował własną tożsamość i zachował pośród rozbiorów i okupacji własną suwerenność jako naród – nie w oparciu o jakiekolwiek inne środki fizycznej potęgi, ale tylko w oparciu o własną kulturę, która okazała się w tym wypadku potęgą większą od tamtych potęg” (Jan Paweł II, Przyszłość człowieka zależy od kultury. Przemówienie wygłoszone 2 czerwca 1980 roku w UNESCO, nr 14). </p>
<p> Jednocześnie Ojciec Dyrektor zastanawiał się, czy obecnie kultura funkcjonująca w Polsce potrafi oprzeć się wobec kryzysu narodu i wartości. </p>
<p> Cywilizacji miłości w rodzinie </p>
<p> Pierwsze wystąpienie zostało wygłoszone przez pana Edmunda Adamusa z Wielkiej Brytanii. Dyrektor ds. Małżeństwa i Życia Rodzinnego w diecezji Westminster mówił o swoich polskich korzeniach. Jego referat nosił tytuł: „Prawda na służbie wolności. Budowanie cywilizacji miłości poprzez rodzinę. Perspektywa angielska”. </p>
<p> Edmund Adamus zarysował szeroką perspektywę roli rodziny na przestrzeni całej historii Anglii. Pokazał wyjątkową rolę rodziny w kształtowaniu tożsamości Anglików, którzy traktują rodzinę jako swój własny „zamek”, twierdzę będącą ostoją wartości oraz miejscem wielkiego bezpieczeństwa. </p>
<p> Wymiary współczesnej kultury </p>
<p> Kolejny wykład wygłosiła dr Ruth Guitérrez Delgado z Uniwersytetu Navarra w Hiszpanii. Wystąpienie nosiło tytuł: „Obyczaje i myśli w postmodernistycznej Hiszpanii z perspektywy Hiszpanii”. Dr Ruth Guitérrez Delgado ukazała historyczne procesy, które doprowadziły do obecnej sytuacji kulturalno-społecznej w Hiszpanii. Szczególnie skupiła się na konsekwencjach wojny domowej w latach trzydziestych XX wieku. </p>
<p> Następnie dr Ruth Guitérrez Delgado przeanalizowała różne wymiary współczesnej kultury w Hiszpanii. Mówiła o hiszpańskim, postmodernistycznym kinie, dominujących światopoglądach oraz pozycji Kościoła, który jest nieustannie atakowany przez różne opiniotwórcze środowiska w Hiszpanii. </p>
<p> W kolejnej części Kongresu głos zabrała dr Corina Yoris de Piacenza z Uniwersytetu Katolickiego Andreas Bello w Wenezueli. Prelekcja odbywała się w języku hiszpańskim. Dr Corina Yoris de Piacenza mówiła o źródłach osłabienia katolicyzmu w Ameryce Łacińskiej. Pomimo tego, że w Ameryce Łacińskiej liczba katolików sięga 432 milionów (39 % wszystkich katolików), kraje te przeżywają różne trudności, co wpływa bezpośrednio na osłabienie katolicyzmu w nich. </p>
<p> Prelegentka z Wenezueli zwróciła uwagę na rosnące wpływy lewicy, aktywność kościołów protestanckich oraz prowokowane przez dziennikarzy skandale w Kościele katolickim. Dr Corina Yoris de Piacenza ukazała także propozycje drogi wyjścia z tych problemów, skupiając się między innymi na misji Kościoła pośród najuboższych. </p>
<p> Kultura wobec zagrożeń współczesnego świata </p>
<p> Z kolei dr Aimable-André Dufatanye z Univerité Catholique de Lyon zaprezentował sytuację katolików w Afryce; W wystąpieniu zatytułowanym: „Nowe kulturowe, socjologiczne i religijne mutacje w Afryce w kontekście globalizacji” zwrócił uwagę na kryzys związany z anty-kulturą ucisku, korupcji, niesprawiedliwości, morderstw. Prelegent wyraził również ubolewanie z tego powodu, że rozpowszechnione na całym świecie myślenie o krajach Afryki jest bardzo stereotypowe. W kontekście postępującej globalizacji Afryka wciąż czeka na zdecydowane reformy. Kościół katolicki spełnia tam niezwykle ważną rolę demaskowania reżimów i przywracania godności poszczególnym osobom. Prelegent pochodzący z Rwandy podkreślił, że praca misjonarzy w Afryce wymaga wielkiej odwagi. Z drugiej strony pokazał, że ludność afrykańska posiada w niezwykłym stopniu rozwinięte takie cechy jak solidarność, gościnność oraz hojność wobec innych ludzi. </p>
<p> W popołudniowej części konferencji głos zabrał jako pierwszy prof. Geert Demuijnck z Buisness School Université Catholique de Lille we Francji. Jego Wystąpienie nosiło tytuł; „Sekularyzm a religie nieosadzone kulturowo. Lekcje z debaty francuskiej”. Prof. Demuijnck zauważył, że obecna sytuacja we Francji jest bardzo złożona z powodu powszechnie przyjętego modelu państwa laickiego, wrogiego wszelkiej religii. Niestety, najistotniejsze kwestie religijne nie są podejmowane w debacie publicznej. Szczególnie problem dotyczy społeczności muzułmańskiej, która generuje cały szereg konfliktów. </p>
<p> Chrześcijanie w zsekularyzowanym społeczeństwie </p>
<p> Ks. dr Stefan Scholz z Katholische Akademie Rabanus Maurus z Niemiec mówił o rozłamie między Kościołem a kulturą. Ukazując sytuację chrześcijan we współczesnych Niemczech szeroko zarysował procesy historyczne, które doprowadziły do współczesnej sytuacji chrześcijan w tym kraju. Prelegent pokazał wiele problemów, które dotyczą chrześcijan w zsekularyzowanym społeczeństwie. Mówił o sytuacjach, jakie często mają miejsce w rodzinach, gdy tylko jedna osoba wybiera świadomie chrześcijaństwo. Swoje wystąpienie ks. dr Scholz zakończył słowami: „Rodzina jest ważna. Ważniejsze jest jednak naśladowanie Jezusa Chrystusa”. </p>
<p> Jako ostatni wystąpił prof. Piotr Jaroszyński, wykładowca KUL oraz WSKSiM. Znany filozof mówił o relacjach pomiędzy kulturą masową oraz kulturą wysoką. Główny problem tkwi w tym, że kultura masowa nie otwiera się na kulturę wysoką, nie stwarza możliwości rozwoju. Prof. Jaroszyński ukazał także proces wrogiej napaści wrogów na polską kulturę masową w fazach od rozbiorów aż do czasów współczesnych. </p>
<p> V Międzynarodowy Kongres zakończyła wypowiedź Dyrektora Radia Maryja, Ojca dr Tadeusza Rydzyka CSsR, który stwierdził, że źródłem dobrej, wysokiej kultury jest miłość. </p>
<p> Podczas Kongresu uczestnicy wysłuchają prelegentów z Francji, Polski oraz Niemiec. Całość konferencji transmituje SIM radio – internetowa rozgłośnia WSKSiM. </p>
<p> Patronat medialny nad Kongresem objęło Radio Maryja, Telewizja Trwam, Nasz Dziennik, tygodnik katolicki „Niedziela”, tygodnik rodzin katolickich „Źródło” i miesięcznik „W Naszej Rodzinie”. </p>
</doc>
<doc id="file27232394" filename="kulturalne-lato-w-toruniu" parent_folder="web1" url="https://www.radiomaryja.pl/informacje/kulturalne-lato-w-toruniu/">
<p> Minęła już niemal połowa wakacji. W całej Polsce nie brakuje atrakcji. Liczne wydarzenia kulturalne i rozrywkowe czekają na turystów w Toruniu. </p>
<p> Gród Kopernika już od czerwca przyciąga tłumy mieszkańców i turystów różnego rodzaju wydarzeniami. Wśród nich są liczne festiwale, koncerty, pikniki, warsztaty oraz cieszące się olbrzymim zainteresowaniem teatry uliczne. </p>
<p> – Teatr, który jest oglądany poza salą teatralną, a na ulicach przynosi dużo emocji, w tym roku także muzycznych. […]Mamy gości z całej Europy. Przed nami np. spektakle z Rosji czy z Austrii – mówi Przemysław Draheim z Toruńskiej Agendy Kulturalnej. </p>
<p> Podczas wydarzeń takich jak Święto Toruńskiego Piernika widzowie będą mieli okazję obejrzeć m. in. pokazy kulinarne w wykonaniu znanych kucharzy, którzy przygotują dania z użyciem pierników, a podczas Festiwalu Wisły będą mogli spróbować tradycyjnych produktów regionów nadwiślańskich czy też zobaczyć paradę kilkudziesięciu różnorodnych statków i łodzi płynących wzdłuż najdłuższej polskiej rzeki. Całość ubogaca Scena na Wiśle, na której przez całe lato odbywa się szereg koncertów. </p>
<p> – Występują tam wykonawcy, zarówno ci utytułowani jak i debiutanci, w ramach projektu „Scena jest wasza”. W jego ramach Miasto Toruń funduje temu najlepszemu wykonawcy, wybranemu przez publiczność profesjonalny teledysk – podkreśla Przemysław Draheim. </p>
<p> Toruń szykuje się także do największego corocznego festiwalu światła w Polsce – Bella Skyway Festival. W tym roku w dniach 21-26 sierpnia Gród Kopernika zamieni się w tętniące kolorami i muzyką miasto. Będzie to 10. edycja tego wydarzenia. </p>
<p> – Będziemy mieli niesłychanie interesującą instalację chociażby z Singapuru, ale myślę, że królem przedstawienia będzie instalacja z Francji. Dzięki której toruński zamek krzyżacki zapłonie. To będzie 600 płonących żywym ogniem elementów, do których będzie można podejść prawie na wyciągnięcie ręki – zapowiedział Przemysław Draheim. </p>
<p> Kulturalne Lato w Toruniu zakończy się na początku września. </p>
</doc>
<doc id="file27232522" filename="kultura-pamieci-czynnikiem-rozwoju-spolecznosci-lokalnej" parent_folder="web1" url="https://www.radiomaryja.pl/informacje/kultura-pamieci-czynnikiem-rozwoju-spolecznosci-lokalnej/">
<p> Kultura pamięci czynnikiem rozwoju społeczności lokalnej. 150 lat po Powstaniu Styczniowym – pod takim hasłem w dniach 8-9 marca 2013 roku w Białej Podlaskiej odbędzie się ogólnopolska konferencja naukowa. </p>
<p> – W trakcie naszych obrad i prelekcji chcemy wspólnie zastanowić się jakie czynniki związane z kulturą pamięci i z kultywowaniem miejsc, osób i wydarzeń są ważne dla społeczności lokalnych – podkreśla dr Olga Filipiak, członek komitetu organizacyjnego konferencji. – Tematyka konferencji dotyczyć będzie m.in. lokalnych bohaterów i patriotów powstania styczniowego, a także symboli, miejsc powstania, oraz instytucjonalnego wymiaru pamięci zbiorowej oraz wszelkiego rodzaju czynników kulturowych, które wpływają na podtrzymywanie lokalnego patriotyzmu – informuje dr Olga Filipiak. </p>
<p> Konferencja rozpocznie się dziś o godz. 14. w auli Państwowej Szkoły Wyższej im. Papieża Jana Pawła II w Białej Podlaskiej. O godz. 15. zaplanowano występ Chóru CAMERATA oraz zespołu wokalnego BREVIS. </p>
<p> – Od godz. 16. przejdziemy do sesji plenarnych w trakcie których naukowcy: historycy, socjologowie, antropolodzy, filozofowie oraz regionaliści – badacze z całego kraju będą dzielić się swoją wiedzą, doświadczeniami, a także przybliżać nam wątki związane z kultywowaniem pamięci i z postaciami m.in. Powstania Styczniowego – powiedziała dr Olga Filipiak. </p>
<p> W sobotę 9 marca o godz. 9. uczestnicy konferencji wezmą udział w Mszy św. w Diecezjalnym Sanktuarium Miłosierdzia Bożego w Białej Podlaskiej. Eucharystia sprawowana będzie w intencji Powstańców Styczniowych. </p>
<p> Przypomnijmy Powstanie Styczniowe wybuchło 22 stycznia 1863 roku. Było ono najdłużej trwającym i najbardziej masowym ruchem niepodległościowym XIX wieku. Był to wyraz sprzeciwu wobec carskiego ucisku i bardzo dotkliwej polityki rusyfikacji. Walki toczyły się ponad rok i rozszerzyły się na tereny Białorusi, Ukrainy i Litwy. Zginęło w nich ok. 30 tys. Polaków, a ponad 30 tys. osób zesłano na Syberię. Pomimo poświęcenia i poniesionych ofiar zryw zakończył się klęską. </p>
</doc>
<doc id="file27232417" filename="malopolskie-weekend-z-kultura-staropolska-na-zamku-w-pieskowej-skale" parent_folder="web1" url="https://www.radiomaryja.pl/informacje/malopolskie-weekend-z-kultura-staropolska-na-zamku-w-pieskowej-skale/">
<p> Jesteś tutaj: Strona główna / Informacje / Polska / Małopolskie: weekend z kulturą staropolską na Zamku w Pieskowej Skale... </p>
<p> Łowiectwo i styl rokokowy – to jeden z tematów XI Dni Kultury Staropolskiej na Zamku w Pieskowej Skale (Małopolskie). Pokazy teatralne, prelekcje, warsztaty rozpoczynają się w sobotę i potrwają do niedzieli. </p>
<p> „Teatrum i Łowy czyli rozrywki rokokowego dworu” – pod takim hasłem odbędzie się XI edycja Dni Kultury Staropolskiej w podkrakowskim zamku. </p>
<p> „Staramy się, aby w jeden czerwcowy weekend pokazać turystom atrakcje na co dzień niedostępne. Za każdym razem chcemy przybliżyć historię, także naszego zamku. Przedstawiamy jakąś epokę, postać, dorobek kultury materialnej” – mówiła w jednej z rozmów z PAP Ewa Mikołajska, kustosz Zamku w Pieskowej Skale (oddział Zamku Królewskiego na Wawelu). </p>
<p> „Naszym celem jest ożywić historię, oddziaływać na emocje gości, by wizyta w zamku i zdobyta tu wiedza wryły się w ich pamięć” – dodała. </p>
<p> W weekend zamek, w którym przez wieki toczyło się życie, stanowić będzie tło do przywoływania, rekonstruowania i wyobrażania minionej historii. Wizyta w Pieskowej Skale królewicza polskiego, księcia Karola Wettyna w poł. XVIII w. to okazja do opowieści o czasach, kiedy zamek był własnością rodziny Wielopolskich. Podejmujący królewicza hrabia Hieronim Wielopolski słynął z pasji do łowów, zaś jego żona Urszula z Potockich miłością darzyła teatr. Zainteresowania obojga małżonków, typowe dla ówczesnej arystokracji, to tematy, które na wiele sposobów zostaną przybliżone uczestnikom imprezy. </p>
<p> Goście Pieskowej Skały przeniosą się w czasie, zobaczą królewicza Karola Wettyna, hrabiostwo Wielopolskich, ich przyjaciół i służbę. Dla widzów zostanie zrekonstruowana garderoba pani domu, tak by mogli przekonać się jak skomplikowana i wymagająca poświęcenia była rokokowa toaleta. </p>
<p> Oprócz scenek rodzajowych i teatralno-tanecznych pokazów w programie przewidziane są prelekcje z zakresu historii i praktyki łowiectwa, zabawa dla zwiedzających „Polowanie w muzeum”. Będzie ona polegać na wytropieniu ukrytych na muzealiach dzikich zwierząt. </p>
<p> Zamek Pieskowa Skała, którego początki sięgają XIV stulecia, jest położony w odległości 30 km na północny zachód od Krakowa, w sercu Ojcowskiego Parku Narodowego. Zamek od wieków góruje nad malowniczą Doliną Prądnika, wpisując się w niepowtarzalny jurajski krajobraz ze słynną Maczugą Herkulesa. </p>
<p> Zamek wyróżnia się pięknem architektury i bogatą historią – jest dziś jedyną dobrze zachowaną warownią na Szlaku Orlich Gniazd i należy do najważniejszych nowożytnych rezydencji na terenie Małopolski i całego kraju. </p>
<p> Budowla, urzekająca rytmem renesansowych krużganków i potęgą barokowych fortyfikacji bastionowych, przez wieki pełniła wiele funkcji: królewskiej strażnicy, gniazda rozbójniczego i magnackiej rezydencji, jak również hotelu i sierocińca. Obecnie jest siedzibą muzeum, będącego od 1958 r. oddziałem Zamku Królewskiego na Wawelu. </p>
</doc>
<doc id="file27232280" filename="marszalek-sejmu-polska-wies-to-kultura-tradycja-podtrzymywanie-tozsamosci" parent_folder="web1" url="https://www.radiomaryja.pl/informacje/marszalek-sejmu-polska-wies-to-kultura-tradycja-podtrzymywanie-tozsamosci/">
<p> Jesteś tutaj: Strona główna / Informacje / Polska / Marszałek Sejmu: Polska wieś to kultura, tradycja, podtrzymywanie tożs... </p>
<p> Polska wieś to kultura, tradycja i podtrzymywanie tożsamości – mówiła w niedzielę podczas dolnośląskich dożynek wojewódzkich w Udaninie marszałek Sejmu, Elżbieta Witek. </p>
<p> Marszałek Sejmu podkreśliła, że praca rolników to zawsze niepewność, jakie będą plony. </p>
<p> „Dożynki w Polsce to jest wielkie święto polskiej wsi, są też symbolem naszej wspólnoty narodowej i regionalnej” – mówiła. </p>
<p> Dodała, że na dożynkach spotykamy się, aby podziękować rolnikom za codzienną pracę, dzięki której na polskich stołach nie brakuje chleba. </p>
<p> „Dolny Śląsk to region, w którym krzyżują kultury, tradycja łączy się z nowoczesnością” – zaznaczyła. </p>
<p> Podkreśliła, że ostatnie dwa lata są trudne. </p>
<p> „Pandemia, wojna na Ukrainie i wiążąca się z tym inflacja, kryzys, który dotyka nie tylko Polskę, ale cały świat; dotyka także polską wieś i polskich rolników. Tym bardziej należy dziś przed rolnikami pochylić głowy i podziękować; pomimo tych wielkich trudności, oni nadal robią wszystko, co w ich mocy” – mówiła marszałek. </p>
<p> Stwierdziła, że „polska wieś to kultura, tradycja i podtrzymywanie tożsamości”. </p>
<p> 📸-Spotykamy się, żeby bardzo serdecznie podziękować rolnikom za ich codzienną pracę – powiedziała marszałek Sejmu @elzbietawitek podczas dożynek w Udaninie. pic.twitter.com/IPKNiimi0B </p>
<p> Podczas dożynek odczytano list prezydenta RP Andrzeja Dudy. Prezydent podziękował „za plony ziemi zebrane przez gospodarzy”. </p>
<p> „Wszystkim rolnikom chcę wyrazić uznanie i wdzięczność za to, że na naszych stołach – pomimo trudnych okoliczności – nie brakuje chleba, że polska żywność jest doskonałą wizytówką możliwości gospodarczych naszej ojczyzny” – napisał prezydent. </p>
<p> Podkreślił, że Polska należy do niewielkiego grona państw UE, które wciąż mają potencja zwiększania produkcji rolnej. </p>
<p> „Bezpieczeństwo żywnościowe, które zapewniają nam rolnicy, jest jedynym z filarów bezpieczeństwa narodowego i siły polskiego państwa, na równi z bezpieczeństwem militarnymi i energetycznym” – napisał prezydent. </p>
<p> List do uczestników dożynek przesłał też premier Mateusz Morawiecki. Szef rządu wskazał, że przełom sierpnia i września wieńczy okres żniw. </p>
<p> „Celebrujemy dożynki – święto polskiej wsi. Rolnictwo niezmienne pozostaje jednym z filarów polskiej gospodarki. Sprawy mieszkańców polskiej wsi są dla rządów Zjednoczonej Prawicy absolutnym priorytetem. Nie tylko naprawiamy zaniedbania poprzedników, ale też inwestujemy w wieś na przyszłość” – napisał premier. </p>
<p> Marszałek województwa dolnośląskiego Cezary Przybylski dziękował rolnikom za ciężką pracę. </p>
<p> „Mało które powołanie, jest takim, jak powołanie rolnika. Tak wiele niejednokrotnie nie zależy do rolników, zależy od sił natury; to uczy pokory, ale też kształtuje charakter – twarde charaktery, odporne na wiele niepowodzeń, zahartowane, ale też wiedzące w jakim kierunku zmierzać” – mówił marszałek. </p>
<p> Podkreślił, że samorząd województwa przywiązuje duża wagę do rozwoju rolnictwa na Dolnym Śląsku. </p>
<p> „Jesteśmy liderem rozwoju gospodarczego nie tylko w Polsce, ale również w UE. Dolny Śląsk to również lider, jeśli chodzi o odnowę wsi” – mówił. </p>
<p> Na dożynkach gościli m.in. wojewoda dolnośląski Jarosław Obremski, parlamentarzyści, europosłowie i samorządowcy z regionu oraz regionów czeskich. </p>
<p> W programie dożynek wojewódzkich znalazły się m.in. misterium chleba, konkurs na najpiękniejszy tradycyjny wieniec dożynkowy oraz finał konkursu kulinarnego. Na stoiskach wystawienniczych promowano dolnośląskie atrakcje i regionalne produkty żywnościowe. </p>
</doc>
<doc id="file27232286" filename="medale-wojska-polskiego-dla-hiszpanskiego-stowarzyszenia-historyczno-kulturalnego-poland-first-to-fight" parent_folder="web1" url="https://www.radiomaryja.pl/informacje/medale-wojska-polskiego-dla-hiszpanskiego-stowarzyszenia-historyczno-kulturalnego-poland-first-to-fight/">
<p> Jesteś tutaj: Strona główna / Informacje / Polska / Medale Wojska Polskiego dla hiszpańskiego stowarzyszenia historyczno-kulturalnego ... </p>
<p> W czwartek w ambasadzie RP w Madrycie przewodniczący hiszpańskiego stowarzyszenia historyczno-kulturalnego „Poland First to Fight”, Alberto Trujillo Gomez, oraz dwóch członków tej organizacji – Santiago de la Peńa Salinas i Tomas Cortes Cascon zostali odznaczeni Brązowymi Medalami Wojska Polskiego. </p>
<p> Nadawane przez ministra obrony narodowej odznaczenie przyznawane jest cudzoziemcom lub mieszkającym za granicą polskim obywatelom, którzy m.in. swoją działalnością szczególnie przysłużyli się popularyzacji dziejów i tradycji Wojska Polskiego na świecie. </p>
<p> Odznaczeni odbiorą medale z rąk attache wojskowego przy ambasadzie RP w Madrycie, płk. Roberta Tkaczyka. </p>
<p> Hiszpańskie stowarzyszenie „Poland First to Fight” zostało założone w 2008 r. przez jej obecnego przewodniczącego, mieszkańca Madrytu i pasjonata historii Polski, Alberto Trujillo. Organizacja informuje na swoim portalu, że jej celem jest „propagowanie i upowszechnianie historii i kultury narodu polskiego okresu od 1918 r. do zakończenia II wojny światowej, czyli czasu, kiedy Polska zmierzyła się z dwiema najokrutniejszymi i najkrwawszymi ideologiami w historii”. </p>
<p> „Jako grupa rekonstrukcyjna, bierzemy udział w inscenizacjach historycznych w różnych miastach Hiszpanii i Polski” – powiedział Alberto Trujillo. </p>
<p> Członkowie stowarzyszenia przy różnych okazjach wcielają się w rolę polskich żołnierzy, walczących partyzantów czy ludności cywilnej, odtwarzając z dbałością o szczegóły i prawdę historyczną batalistyczne sceny z historii Polski. </p>
<p> Oprócz tego Alberto Trujillo podkreślił, że po poznaniu historii Polski odkłamuje „różne antypolskie tezy przekazywane w niektórych hiszpańskich dziennikach albo książkach Jana Tomasza Grossa czy Jana Grabowskiego, publikując prostujące teksty i organizując konferencje”. </p>
</doc>
<doc id="file27232317" filename="min-p-czarnek-radio-maryja-to-wazny-element-debaty-publicznej-w-istotny-sposob-wzbogaca-oraz-przyczynia-sie-do-pluralizmu-w-polskim-zyciu-spolecznym-kulturalnym-i-duchowym" parent_folder="web1" url="https://www.radiomaryja.pl/informacje/min-p-czarnek-radio-maryja-to-wazny-element-debaty-publicznej-w-istotny-sposob-wzbogaca-oraz-przyczynia-sie-do-pluralizmu-w-polskim-zyciu-spolecznym-kulturalnym-i-duchowym/">
<p> Jesteś tutaj: Strona główna / Informacje / Polska / Min. P. Czarnek: Radio Maryja to ważny element debaty publicznej. W istotny ... </p>
<p> Radio Maryja to ważny element debaty publicznej. W istotny sposób wzbogaca oraz przyczynia się do pluralizmu w polskim życiu społecznym, kulturalnym i duchowym. Swoje posłannictwo Radio Maryja opiera na uniwersalnych wartościach europejskiej cywilizacji, na jej chrześcijańskim fundamencie. Pragnę bardzo serdecznie podziękować Ojcu Dyrektorowi, wszystkim redaktorom i pracownikom za niezwykłą rzetelność, profesjonalizm oraz odwagę w mówieniu o sprawach ważnych i bliskich dla tysięcy Polaków – napisał Przemysław Czarnek, szef MEN, w liście skierowanym do o. Tadeusza Rydzyka CSsR z okazji 29. urodzin Radia Maryja. </p>
<p> Przemysław Czarnek, minister edukacji narodowej, skierował list w związku z obchodzoną w sobotę 29. rocznicą powstania Radia Maryja. Poniżej przedstawiamy całą treść listu. </p>
<p> Wielce Czcigodny </p>
<p> o. dr Tadeusz Rydzyk CSsR </p>
<p> składam najserdeczniejsze gratulacje z okazji 29. rocznicy powstania Radia Maryja. Bardzo się cieszę, że od prawie trzech dekad głos tej katolickiej rozgłośni gości w tysiącach domów w całej Polsce. </p>
<p> Radio Maryja to ważny element debaty publicznej. W istotny sposób wzbogaca oraz przyczynia się do pluralizmu w polskim życiu społecznym, kulturalnym i duchowym. Swoje posłannictwo Radio Maryja opiera na uniwersalnych wartościach europejskiej cywilizacji, na jej chrześcijańskim fundamencie. </p>
<p> Pragnę bardzo serdecznie podziękować Ojcu Dyrektorowi, wszystkim redaktorom i pracownikom za niezwykłą rzetelność, profesjonalizm oraz odwagę w mówieniu o sprawach ważnych i bliskich dla tysięcy Polaków. Wyrażam swoje najwyższe uznanie dla konsekwentnie realizowanej misji jednoczenia i umacniania więzi. Nieocenione są zasługi Radia Maryja w budowaniu narodowej wspólnoty. </p>
<p> Z okazji jubileuszu Radia Maryja przekazuję najlepsze życzenia oraz serdecznie pozdrawiam wszystkich pracowników i radiosłuchaczy. Życzę, aby rozgłośnia stale się rozwijała, unowocześniała i docierała ze swoim przekazem do nowych odbiorców, a jej głos był coraz bardziej słyszalny w przestrzeni publicznej. </p>
<p> Niech Maryja, Gwiazda Nowej Ewangelizacji umacnia i prowadzi całą radiową społeczność, a wszystkich twórców i redaktorów wspiera w realizacji najważniejszych przedsięwzięć. </p>
</doc>
<doc id="file27232298" filename="min-z-ziobro-dzisiaj-ue-zostala-opanowana-przez-lewackie-srodowiska-usiluje-uzywac-mechanizmow-szantazu-politycznego-by-zmusic-polske-do-przyjmowania-regulacji-sprzecznych-z-nasza-kultura" parent_folder="web1" url="https://www.radiomaryja.pl/informacje/min-z-ziobro-dzisiaj-ue-zostala-opanowana-przez-lewackie-srodowiska-usiluje-uzywac-mechanizmow-szantazu-politycznego-by-zmusic-polske-do-przyjmowania-regulacji-sprzecznych-z-nasza-kultura/">
<p> Jesteś tutaj: Strona główna / Informacje / Polska / Min. Z. Ziobro: Dzisiaj UE została opanowana przez lewackie środowiska. U... </p>
<p> Dzisiaj UE została opanowana przez lewackie środowiska, które usiłują poprzez instytucje unijne używać mechanizmów szantażu politycznego, by zmusić Polskę, żebyśmy przyjmowali sprzeczne z naszą kulturą regulacje i narzucali je obywatelom wbrew ich woli – mówił dziś Zbigniew Ziobro, szef resortu sprawiedliwości i Prokurator Generalny, podczas konferencji prasowej. </p>
<p> Dzisiaj UE została opanowana przez lewackie środowiska, które usiłują poprzez instytucje unijne używać mechanizmów szantażu politycznego, by zmusić Polskę, żebyśmy przyjmowali sprzeczne z naszą kulturą regulacje i narzucali je obywatelom wbrew ich woli. pic.twitter.com/QpoJx1rzkk </p>
<p> Dzisiaj odbyła się konferencja prasowa Solidarnej Polski. Głos zabrał na niej lider ugrupowania Zbigniew Ziobro, Prokurator Generalny. </p>
<p> – Dzisiaj UE poprzez fakt, że została opanowana przez lewackie środowiska oraz lewicowe struktury polityczne głównych instytucji, które nadają bieg decyzjom UE, usiłuje używać w tym wypadku mechanizmów szantażu ekonomicznego, by zmuszać poszczególne kraje, by przyjmowały wartości sprzeczne z naszą tradycją, kulturą – mówił minister sprawiedliwości. </p>
<p> Apelujemy do radnych, aby nie ulegali szantażowi. To droga, która prowadzi na manowce. Nie liczcie, że UE się zatrzyma. Możemy spodziewać się kolejnych elementów szantażu, a narzędzia przymusu będą stosowane w innych ważnych dla Polski sprawach. Musimy bronić naszych wartości. </p>
<p> – Z jednej strony na wszelkie przypadki w UE odmawia się słowo „demokracja” i hołubi się to słowo. Z drugiej strony demokracja staje się przedmiotem potężnego ataku wtedy, kiedy wyraża ona inny punkt widzenia i stoi na gruncie innych wartości niż te, które są przyjęte i dominują w nurcie politycznym kierującym dzisiaj agendami Unii Europejskiej – dodał Zbigniew Ziobro. </p>
<p> Bronimy wspólnie z @ewawen, Tadeuszem Woźniakiem i Robertem Baryłą Samorządowej Karty Praw Rodziny Województwa Łódzkiego. pic.twitter.com/qH7wZCmKau </p>
</doc>
<doc id="file27232277" filename="mkidn-25-mln-zl-dla-164-instytucji-kultury-w-projekcie-kultura-bez-barier" parent_folder="web1" url="https://www.radiomaryja.pl/informacje/mkidn-25-mln-zl-dla-164-instytucji-kultury-w-projekcie-kultura-bez-barier/">
<p> Jesteś tutaj: Strona główna / Informacje / Polska / MKiDN: 25 mln zł dla 164 instytucji kultury w projekcie „Kultura ... </p>
<p> Kolejne 44 instytucje kultury otrzymają środki na realizację przedsięwzięć poprawiających dostępność oferty dla osób ze szczególnymi potrzebami, w tym osób z niepełnosprawnościami. Łącznie w projekcie „Kultura bez barier” do 164 instytucji kultury trafi ponad 25 mln zł – podało MKiDN. </p>
<p> Na stronie MKiDN przypomniano, że projekt jest realizowany wspólnie przez Ministerstwo Kultury i Dziedzictwa Narodowego, Państwowy Fundusz Rehabilitacji Osób Niepełnosprawnych oraz Fundację Kultury bez Barier. </p>
<p> 📢 25 mln zł dla 164 instytucji kultury w projekcie #KulturaBezBarier! </p>
<p> — Ministerstwo Kultury i Dziedzictwa Narodowego (@kultura_gov_pl) October 18, 2022 </p>
<p> „Pierwotnie w konkursie grantowym wyłoniono 122 instytucje, które miały zrealizować przedsięwzięcia grantowe za ponad 17 mln zł. Ostatecznie, po zwiększeniu budżetu do ponad 25 mln zł, granty zostały przyznane 164 instytucjom kultury (dwie instytucje zrezygnowały)” – napisano. </p>
<p> Projekt „Kultura bez barier” finansowany jest ze środków Unii Europejskiej w ramach Osi priorytetowej IV. Innowacje społeczne i współpraca ponadnarodowa, Działanie 4.3 Współpraca ponadnarodowa Programu Operacyjnego Wiedza Edukacja Rozwój na lata 2014-2020. </p>
</doc>
<doc id="file27232316" filename="mkidn-kultura-bartnicza-na-liscie-unesco-to-drugi-polski-wpis-na-te-liste" parent_folder="web1" url="https://www.radiomaryja.pl/informacje/mkidn-kultura-bartnicza-na-liscie-unesco-to-drugi-polski-wpis-na-te-liste/">
<p> Jesteś tutaj: Strona główna / Informacje / Polska / MKiDN: kultura bartnicza na liście UNESCO; to drugi polski wpis na tę l... </p>
<p> Kultura bartnicza została wpisana na Reprezentatywną Listę Niematerialnego Dziedzictwa Kulturowego Ludzkości. Decyzję podjął Międzyrządowy Komitet ds. Ochrony Niematerialnego Dziedzictwa Kulturowego podczas 15. sesji w Paryżu – podało w czwartek MKiDN. To drugi – po szopkarstwie krakowskim – polski wpis na tę listę. </p>
<p> Kultura bartnicza została wpisana na Reprezentatywną Listę Niematerialnego Dziedzictwa Kulturowego Ludzkości! </p>
<p> „To niewątpliwy zaszczyt dla Polski. Nasze dziedzictwo kulturowe po raz kolejny zostało docenione na forum UNESCO” – powiedział wicepremier, minister kultury, dziedzictwa narodowego i sportu Piotr Gliński, odnosząc się do sukcesu polskiego wniosku. </p>
<p> Wicepremier Piotr Gliński podkreślił ogromne znaczenie nie tylko kultury bartniczej, ale szeroko rozumianej tradycji. </p>
<p> „Dziedzictwo niematerialne to jeden z fundamentów naszej kultury. To zwyczaje, obyczaje, tradycje przekazywane z pokolenia na pokolenie i kultywowane przez skupione wokół niego wspólnoty. Polska ma wiele tradycji, które na taki wpis zasługują i na niego oczekują na krajowej liście niematerialnego dziedzictwa kulturowego” – wskazał minister kultury. </p>
<p> Komentując wpis bartnictwa na listę UNESCO, wicepremier Piotr Gliński wyraził nadzieję, że dzięki temu polską tradycję pozna cały świat. </p>
<p> „Kultura bartnicza jest hołdem dla przyrody. Wyrazem troski o dobro, jakie otrzymujemy od natury. Mam głęboką nadzieję, że ten wpis przyczyni się do popularyzacji kultury bartniczej i zwiększenia świadomości istoty tradycji, dzięki której bartnictwo wciąż jest w Polsce kultywowane uprawiane” – powiedział wicepremier. </p>
<p> Decyzja o wpisie to kolejny sukces i drugi – po szopkach krakowskich – polski wpis na liście UNESCO. W opinii ekspertów zgłoszenie „kultury bartniczej” przez Polskę i Białoruś „świadczy o głęboko zakorzenionej świadomości potrzeby jej ochrony, jako narzędzia zapewniającego zrównoważony rozwój społeczności lokalnych, równowagę ekologiczną oraz ochronę środowiska naturalnego i krajobrazu kulturowego”. </p>
<p> O wpis kultury bartniczej na listę UNESCO wnioskowały wspólnie Polska i Białoruś dwa lata temu. </p>
<p> Kultura bartnicza obejmuje wiedzę, umiejętności, praktyki i wierzenia, które związane są z chowem dzikich pszczół w żywych pniach drzew (barciach) lub ściętych pniach drzew bartnych (ulach kłodowych). Kultura bartnicza jest przekazywana z pokolenia na pokolenie w oparciu o przekaz rodzinny i działalność bractw bartnych. Bartnicy zajmują się pszczołami w sposób szczególny: starają stwarzać im warunki jak najbardziej zbliżone do naturalnych, nie ingerując w ich cykl życia i nie mając na celu intensyfikacji zbiorów miodu. Taka opieka nad rojem jest odzwierciedleniem dążenia do harmonii między człowiekiem a naturą. Bartnictwo, praktykowane od wieków, jest silnie związane z cyklem pór roku. </p>
<p> Depozytariusze kultury bartniczej wywodzą się z rodzin, które od wieków zajmowały się chowem dzikich pszczół w barciach lub ulach kłodowych. W przeszłości, na terenie Polski, bartnicy działali w oparciu o królewskie przywileje i prawo bartne zwyczajowe sięgające korzeniami XV wieku. W czasie zaborów (1795-1918) dostęp do lasów został ograniczony, co wpłynęło na bartnictwo leśne. Wymusiło to odcinanie kawałków drzew bartnych i przenoszenie ich na tereny wiejskie w postaci uli kłodowych. Kontynuowanie praktyki bartniczej w tak zmienionej formie umożliwiło zachowanie wielowiekowej wiedzy i ciągłości, a także jej stopniowe otwarcie i wpisanie się w szerszy, lokalny krajobraz kulturowy. Bartnik uważany jest za osobę zaufania publicznego, a przypisywana mu uczciwość i poczucie sprawiedliwości budują jego autorytet. W związku z tym kultura bartnicza stanowi istotny element tożsamości całej lokalnej społeczności. Kultywowane co roku święto zbiorów miodu, zwane miodobraniem, gromadzi rodziny bartników, mieszkańców okolicznych wsi oraz coraz liczniejszych przyjezdnych. </p>
<p> Znaki bartne/znamiona bartne/ciosna bartne – to swoisty „podpis” bartnika, którym znaczył drzewa bartne w borze bartnym, który użytkował. Bór bartny to podstawowa jednostka administracyjna w bartnictwie. Znak bartny był dziedziczony w rodzinie lub przynależał do boru, który w przypadku przejęcia przez innego użytkownika stawał się znakiem nowego opiekuna boru. Dzisiaj bartnicy nadal posługują się znakami bartnymi, znacząc użytkowane przez siebie drzewa bartne. </p>
<p> Elementy wpisane na Listę ukazują różnorodność dziedzictwa niematerialnego i pomagają podnieść świadomość jego znaczenia. Wpisów na Listę dokonuje Międzyrządowy Komitet ds. Ochrony Niematerialnego Dziedzictwa Kulturowego podczas corocznych obrad. Wnioski oceniane są pod kątem zgodności z kryteriami, wymienionymi w Dyrektywach Operacyjnych do Konwencji UNESCO 2003. Do tej pory na Liście widniał tylko jeden polski wpis – Szopkarstwo krakowskie, wpisane w 2018 r. </p>
<p> Niematerialne dziedzictwo kulturowe oznacza praktyki, wyobrażenia, przekazy, wiedzę i umiejętności – jak również związane z nimi instrumenty, przedmioty, artefakty i przestrzeń kulturową – które wspólnoty, grupy i w niektórych przypadkach – jednostki – uznają za część własnego dziedzictwa kulturowego. To niematerialne dziedzictwo kulturowe, przekazywane z pokolenia na pokolenie, jest stale odtwarzane przez wspólnoty i grupy w relacji z ich otoczeniem, oddziaływaniem przyrody i ich historią oraz zapewnia im poczucie tożsamości i ciągłości, przyczyniając się w ten sposób do wzrostu poszanowania dla różnorodności kulturowej oraz ludzkiej kreatywności. </p>
</doc>
<doc id="file27232319" filename="mkidn-ograniczenia-w-prowadzeniu-dzialalnosci-kulturalnej-w-19-powiatach" parent_folder="web1" url="https://www.radiomaryja.pl/informacje/mkidn-ograniczenia-w-prowadzeniu-dzialalnosci-kulturalnej-w-19-powiatach/">
<p> Jesteś tutaj: Strona główna / Informacje / Polska / MKiDN: ograniczenia w prowadzeniu działalności kulturalnej w 19 powiat... </p>
<p> W 19 powiatach w Polsce, w których odnotowano największy przyrost zakażeń koronawirusem minister zdrowia wprowadza dodatkowe obostrzenia i rygory – przypomina MKiDN. Mają one dot. także prowadzenia działalności kulturalnej. </p>
<p> Obostrzenia podzielone są na 2 strefy: czerwoną (obejmującą 9 powiatów) i żółtą (10 powiatów). </p>
<p> ⚠️ Mapa powiatów według kategorii obostrzeń COVID-19. #koronawirus </p>
<p> W powiatach z tzw. strefy czerwonej wprowadzony zostanie obowiązek zakrywania ust i nosa w przestrzeni publicznej. Zapowiedziane dziś obostrzenia dotyczą także prowadzenia działalności kulturalnej. </p>
<p> Zgodnie z wytycznymi resortu zdrowia w strefie „czerwonej” będzie obowiązywał zakaz prowadzenia działalności twórczej związanej z wszelkimi zbiorowymi formami kultury i rozrywki i działalności związanej z projekcją filmów lub nagrań wideo w kinach, na otwartym powietrzu lub w pozostałych miejscach oraz działalności klubów filmowych. </p>
<p> W strefie „żółtej” – w przypadku prowadzenia działalności twórczej związanej z wszelkimi zbiorowymi formami kultury i rozrywki i działalności związanej z projekcją filmów lub nagrań wideo w kinach, na otwartym powietrzu lub w pozostałych miejscach oraz działalności klubów filmowych, dopuszczalne jest w pomieszczeniach, w tym w klubach muzycznych i salach widowiskowo-sportowych, a także w amfiteatrach oraz muszlach koncertowych pod warunkiem „udostępnienia widzom lub słuchaczom co drugiego miejsca na widowni, z tym że nie więcej niż 25 proc. liczby miejsc, w przypadku braku wyznaczonych miejsc na widowni przy zachowaniu odległości 1,5 m pomiędzy widzami lub słuchaczami oraz zapewnienia, aby widzowie, słuchacze, zwiedzający lub uczestnicy realizowali obowiązek zakrywania ust i nosa”. </p>
<p> Dodano, że działalność taka jest dopuszczona na obiektach sportowych na otwartym powietrzu (otwartych lub półotwartych, z miejscami siedzącymi dla widzów lub bez) pod warunkiem „udostępnienia co drugiego miejsca na widowni, w rzędach naprzemiennie, w przypadku braku wyznaczonych miejsc na widowni przy zachowaniu odległości 1,5 m, z tym, że nie więcej niż 25 proc. liczby miejsc przewidzianych dla publiczności oraz zapewnienia, aby widzowie, słuchacze, zwiedzający lub uczestnicy realizowali obowiązek zakrywania ust i nosa”. </p>
<p> Zgodnie z projektem rozporządzenia działalność będzie mogła być prowadzona na otwartym powietrzu pod warunkiem „zapewnienia, aby jednocześnie liczba widzów, słuchaczy, zwiedzających lub uczestników była nie większa niż 100 osób; zachowania odległości co najmniej 2 m od innych osób przez wyznaczenie znakami poziomymi miejsc dla publiczności uwzględniających zachowanie odległości 1,5 m; zapewnienia, aby widzowie, słuchacze, zwiedzający lub uczestnicy realizowali obowiązek zakrywania ust i nosa, chyba że zostanie zachowana odległość nie mniej niż 1,5 m od innych osób, z wyłączeniem osób”. </p>
<p> Większe obostrzenia będą obowiązywać w powiatach oznaczonych kolorem „czerwonym”: ostrzeszowskim, nowosądeckim, w Nowym Sączu, wieluńskim, pszczyńskim, w Rudzie Śląskiej, rybnickim, w Rybniku i pow. wodzisławskim. </p>
<p> Łagodniejsze rygory będą w powiatach oznaczonych na żółto: wieruszowskim, w Jastrzębiu-Zdroju, jarosławskim, w Żorach, kępińskim, przemyskim, cieszyńskim, pińczowskim, oświęcimskim i w Przemyślu. </p>
<p> Obostrzenia wprowadzone są regionalnie w związku ze wzrostem liczby zakażeń w tych regionach. </p>
</doc>
<doc id="file27232290" filename="muzeum-pamiec-i-tozsamosc-im-sw-jana-pawla-ii-w-toruniu-stanie-sie-centrum-kulturalnym" parent_folder="web1" url="https://www.radiomaryja.pl/informacje/muzeum-pamiec-i-tozsamosc-im-sw-jana-pawla-ii-w-toruniu-stanie-sie-centrum-kulturalnym/">
<p> Jesteś tutaj: Strona główna / Informacje / Polska / Muzeum „Pamięć i Tożsamość” im. św. Jana Pawła II w Toruniu stanie się... </p>
<p> To będzie bogata oferta historyczna, edukacyjna i kulturalna. Wraz z Muzeum „Pamięć i Tożsamość” w Toruniu powstaje sala amfiteatralna, gdzie organizowane będą koncerty, spektakle teatralne i sympozja. </p>
<p> Toruńskie Muzeum „Pamięć i Tożsamość” im. św. Jana Pawła II stanie się centrum kulturalnym, w ramach którego organizowane będą różne wydarzenia. Umożliwi to powstająca przy muzeum sala amfiteatralna. </p>
<p> – Budujemy przy muzeum równocześnie salę amfiteatralną na 800 miejsc, po to, by robić tam teatr, sympozja i koncerty – wskazał o. dr Tadeusz Rydzyk CSsR. </p>
<p> Aktualnie trwają prace nad wykończeniem tego wyjątkowego miejsca, które przedstawi historię Polski oczami św. Jana Pawła II. </p>
<p> – To będzie muzeum o szczególnym profilu, bo będzie pokazywało polską historię poprzez prymat pewnej bardzo ważnej aksjologii, poprzez prymat systemu aksjologicznego związanym ze świętym Janem Pawłem II – mówił prof. Piotr Gliński. </p>
<p> – Myślę, że to anioł stróż 3 tygodnie temu zaprowadził mnie do prezesa PKO S.A., Leszka Skiby, i ten niebacznie powiedział, że mają w swoim zasobie dzieło Jana Matejki, który przedstawia Anioła – powiedział Andrzej Jaworski, sekretarz rady Muzeum „Pamięć i Tożsamość” im. św. Jana Pawła II. </p>
<p> Do muzeum trafił już m.in. oryginalny hełm husarski z XVII wieku, ładownica z XVI wieku, szable z okresu zaborów z Galicji oraz pałacowa skrzynia na amunicję z czasów zaboru austro-węgierskiego. </p>
</doc>
<doc id="file27232309" filename="narodowy-dzien-zycia-p-uscinski-musimy-bronic-zycia-nie-tylko-poprzez-zmiane-przepisow-prawa-ale-rowniez-poprzez-dzialania-edukacyjne-kulturalne" parent_folder="web1" url="https://www.radiomaryja.pl/informacje/narodowy-dzien-zycia-p-uscinski-musimy-bronic-zycia-nie-tylko-poprzez-zmiane-przepisow-prawa-ale-rowniez-poprzez-dzialania-edukacyjne-kulturalne/">
<p> Jesteś tutaj: Strona główna / Informacje / Polska / Narodowy Dzień Życia. P. Uściński: Musimy bronić życia nie tylko poprz... </p>
<p> W Polsce obchodzimy w środę Narodowy Dzień Życia. Święto to ma wzbudzać refleksję nad odpowiedzialnością władz państwowych, społeczeństwa i opinii publicznej za ochronę i budowanie szacunku do każdego ludzkiego życia. „Musimy bronić życia nie tylko poprzez zmianę przepisów prawa, ale również poprzez działania edukacyjne, kulturalne” – wskazał Piotr Uściński, poseł Prawa i Sprawiedliwości. </p>
<p> Dzień – według ustawodawcy – powinien stać się również motywem do solidarności społecznej oraz zachętą do wszelkich działań służących wsparciu i ochronie życia. </p>
<p> Chodzi również o uświadamianie całemu społeczeństwu odpowiedzialności za budowanie „cywilizacji życia” we wszystkich wymiarach – zaznaczył Piotr Uściński, poseł Prawa i Sprawiedliwości. </p>
<p> Takim działaniem w porządku państwowo-prawnym był wyrok Trybunału Konstytucyjnego zwiększający ochronę dzieci nienarodzonych. Jednak kształtowanie postaw pro-life powinno przebiegać także w innych obszarach – wskazał polityk. </p>
<p> – Musimy bronić życia nie tylko poprzez zmianę przepisów prawa, ale również poprzez działania edukacyjne, kulturalne. W telewizji, w serialach powinny pojawiać się wątki pro-life, żeby w sposób delikatny cały czas uświadamiać społeczeństwo, kiedy zaczyna się życie, że życie jest ważne i trzeba otoczyć je ochroną od samego momentu poczęcia. To samo musi się dziać w szkołach. Nie chodzi o to, aby do szkół wchodzić z przekazem „aborcja jest zła”, bo to podniesie lament drugiej strony, ale trzeba dzieciom uświadamiać na lekcjach biologii, religii, etyki czy godzinach wychowawczych, że życie ludzkie jest ważne od samego poczęcia – przekonywał Piotr Uściński. </p>
<p> O tym, jak potrzebne są działania pro-life m.in. w edukacji, pokazały ostatnie protesty zwolenników zabijania nienarodzonych dzieci inicjowane przez tzw. strajk kobiet. Skrajnie lewicowi działacze wyprowadzili na ulice wielu bardzo młodych ludzi, często nieświadomych, w czym tak naprawdę uczestniczą. </p>
<p> Obchodzony w środę Narodowy Dzień Życia został ustanowiony przez Sejm w 2004 r. </p>
</doc>
<doc id="file27232331" filename="nasz-wywiad-d-matecki-kultura-zawladnieta-jest-dzisiaj-przez-srodowiska-neomarksistowskie-do-ktorych-moim-zdaniem-zalicza-sie-srodowisko-wyznajace-ideologie-lgbt" parent_folder="web1" url="https://www.radiomaryja.pl/informacje/nasz-wywiad-d-matecki-kultura-zawladnieta-jest-dzisiaj-przez-srodowiska-neomarksistowskie-do-ktorych-moim-zdaniem-zalicza-sie-srodowisko-wyznajace-ideologie-lgbt/">
<p> Jesteś tutaj: Strona główna / Informacje / Polska / [NASZ WYWIAD] D. Matecki: Kultura zawładnięta jest dzisiaj przez środowiska ne... </p>
<p> Nie udało się marksistom przejąć władzy czy to przy pomocy wojska, milicji, nie udało się zawładnąć Zachodem, więc realizują to teraz za pośrednictwem kultury. Ta zawładnięta jest dzisiaj całkowicie przez środowiska neomarksistowskie, do których – moim zdaniem – zalicza się środowisko wyznające ideologię LGBT. Za pośrednictwem niby niegroźnych narzędzi, na przykład seriale znajdujące się na platformie Netflix czy HBO GO, promują homoseksualizm jako coś normalnego – powiedział w rozmowie z portalem radiomaryja.pl Dariusz Matecki, radny Szczecina z Solidarnej Polski. </p>
<p> *** </p>
<p> Ostatnio wiele mówi się o działaniach organizacji LGBT, które chcą wprowadzać zmiany w szkołach i organizować edukację seksualną dzieci. Jak to wygląda z punktu widzenia samorządów? </p>
<p> Przede wszystkim są wielkie zakusy na to, żeby wchodzić do szkół, żeby organizacje, które reprezentują skrajnie marksistowską ideologię, wchodziły do szkół. Akcje typu „tęczowy piątek” są tego najlepszym przykładem. Całe szczęście w Szczecinie udało się to zablokować. Cała nadzieja również w kuratorach oświaty, na przykład jak w Małopolsce w pani Barbarze Nowak, że będą pilnować tego, żeby polskie dzieci nie były w szkołach ideologizowane, bo szkoła nie jest po to, żeby prezentować jakąkolwiek ideologię, ale kształcić młodzież. </p>
<p> Jeśli chodzi o sam samorząd, widzimy przypadki jak w Warszawie, że samorząd bezpośrednio posuwa się do tego, że łamiąc konstytucję i polskie prawo, stawia wyżej przedsiębiorców, którzy współpracują i są „przyjaźni” organizacjom LGBT od zwykłych przedsiębiorców, którzy nie chcą mieć z jakąkolwiek ideologią czy nawet polityką nic wspólnego. Deklaracja LGBT+ jest czymś, co – moim zdaniem – rażąco narusza nie tyle prawo, co też dobre obyczaje. Natomiast wprowadzanie jakichś latarników LGBT czy wzorów edukacji seksualnej rodem z WHO jest wypaczaniem dzieciom obrazu świata. Nauka dzieci do 3. roku życia to dla mnie pedofilia, która powinna być ścigana. Powinniśmy jak najbardziej walczyć o to, by ta ideologia nie wchodziła do samorządu czy polskich szkół. </p>
<p> Spory wchodzą na różne, czasem nieco absurdalne poziomy. Same plotki o tym, że rondo w Szczecinie miałoby się nazywać „tęczowym”, wywołało dyskusję w ogólnopolskich mediach. </p>
<p> Sprawa tego ronda była czymś rozdmuchanym, co nie pojawiło się nawet na dyskusji na forum Rady Miasta. To było czyimś pomysłem, nie wiem, czy nie dla żartów. Temat rozdmuchano, rozszedł się po całej Polsce i stał się tematem rozmów. Mam nadzieję, że prezydent Szczecina, który sympatyzuje z PO, aż tak w lewo nie skręci, ponieważ tego typu pomysły antagonizują społeczeństwo. I tak mamy tutaj skwer Pawła Adamowicza, co jest absurdem. Gdyby powstało tego typu rondo, to ludzie szybko przychodziliby z farbą i szybko nie byłoby tęczowe. Tego typu pomysły będą pojawiać się coraz częściej, bo patrzymy na Zachód i widzimy, jak to się zmienia. To postępuje także w Polsce. Radykalizacja „lewej” części społeczeństwa postępuje i domagają się, żeby mniejszość narzucała swoje poglądy większości. </p>
<p> Jak samorządy radzą sobie z tym naporem? Potrzebują pomocy, na przykład władzy centralnej? </p>
<p> To zależy jaki samorząd. Niestety, w dużych miastach rządzą prezydenci, którzy byli lub są związani z PO. Natomiast obecny rząd coraz częściej powinien występować w obronie dzieci przed ideologią LGBT, ale nie tylko dzieci, bo – jak widzimy – także przedsiębiorców. Nie każdy przedsiębiorca musi być „osobą przyjazną LGBT”, wprowadzać jakieś zniżki dla tych osób. To jest coś, co jest absurdem w naszym kraju. </p>
<p> Widać jakąś szansę na porozumienie, zakończenie tego ideologicznego sporu tak, żeby każdy mógł po prostu żyć z każdym bez napięć? </p>
<p> Sądzę, że nie ma szans na porozumienie z tymi ludźmi. Ostatnio byłem na debacie w Krakowie, którą zorganizowali europosłowie Patryk Jaki i Beata Kempa, między innymi z ks. prof. Dariuszem Oko. Tam te organizacje pokazały jasno, że nie chcą debaty. Ci ludzie tam przyszli i chcieli w ogóle zablokować możliwość dyskusji, debatowania. Uniwersytet Jagielloński odmówił sali na tę debatę i ona musiała odbyć się na Uniwersytecie Papieskim. To jest zamykanie ust osobom, które mają inne zdanie i które chcą debatować na te tematy, chcą mówić, co ta ideologia za sobą niesie, a tym osobom będzie się kneblować usta, będzie się je wyrzucać z pracy. Policja będzie przychodzić do ich domu o 6.00 rano i sprawdzać, co mają na komputerze, czy przypadkiem nie znieważyły osób LGBT swoimi wpisami w sieci. Zmierzamy więc w bardzo złym kierunku i obawiam się, że jeśli rząd nie podejmie działań obronnych przeciwko tej ideologii, to może być z Polską bardzo kiepsko, a szczególnie może tak być, jeśli szeroko pojęta prawica odda władzę w Polsce. </p>
<p> Ale czy to aby na pewno wypada, żeby dwie strony Polaków co chwila w siebie uderzały i się atakowały? </p>
<p> Nie zgodzę się, że są ataki z obu stron. Nikt osób homoseksualnych w Polsce w tej chwili nie atakuje. Te osoby nie mogą się czuć – tak jak na przykład w państwach muzułmańskich – dyskryminowane. To dopiero oni sami powodują to, że antagonizuje się społeczeństwo. Jeśli wychodzą na ulicę w swoich marszach i na tych marszach znieważają katolików, znieważają chrześcijan, szydzą z Mszy świętej, wchodzą do szkół i prezentują dzieciom jakieś treści, które nigdy do dzieci trafić nie powinny, to to powoduje, że ludzie się denerwują. Nikt nie ma nic do osób, które są po prostu homoseksualne i normalnie żyją, nawet ze swoimi partnerami. Ale jeśli pojawiają się postulaty, że takie pary chcą adoptować dzieci, to pojawia się oburzenie w polskim społeczeństwie i to oni swoimi działaniami antagonizują polskie społeczeństwo. </p>
<p> W takim razie, dlaczego tak to wygląda? </p>
<p> Moim zdaniem to wielka rewolucja, która przychodzi do nas z Zachodu. Nie udało się marksistom przejąć władzy czy to przy pomocy wojska, milicji, nie udało się zawładnąć Zachodem, więc realizują to teraz za pośrednictwem kultury. Ta zawładnięta jest dzisiaj całkowicie przez środowiska neomarksistowskie, do których – moim zdaniem – zalicza się środowisko wyznające ideologię LGBT. Za pośrednictwem niby niegroźnych narzędzi, na przykład seriale znajdujące się na platformie Netflix czy HBO GO, promują homoseksualizm jako coś normalnego. W tej chwili nie ma już właściwie nowego serialu przeznaczonego dla młodzieży, w którym nie ma osób homoseksualnych i nie ma promowania tego jako czegoś normalnego, zdrowego, co jest czymś zwykłym w społeczeństwie. Takie wątki znajdują się nawet w serialach fantasy, science-fiction czy coraz częściej już nawet w polskich serialach. Prawica zgubiła gdzieś to, że powinna walczyć o kulturę i tworzyć własną kulturę. </p>
<p> W takim razie, jak powinna to „coś” odnaleźć? </p>
<p> Trzeba przeznaczyć potężne środki na to, żeby odbudować prawicowe elity. W tej chwili w Europie rządzą ludzie pokolenia 1968 roku, którzy nieśli rewolucję seksualną. W Polsce rządzą ludzie, którzy z prawdziwą elitą nie mają nic wspólnego, bo wyrośli na podstawach państwa komunistycznego. Dopóki nie zbudujemy prawdziwej elity – również artystycznej – to będzie ciężko, żeby odnaleźć podstawy kultury, która niesie za sobą wartości. </p>
</doc>
<doc id="file27232353" filename="nik-samorzady-nie-w-pelni-radza-sobie-z-organizacja-i-prowadzeniem-dzialalnosci-kulturalnej" parent_folder="web1" url="https://www.radiomaryja.pl/informacje/nik-samorzady-nie-w-pelni-radza-sobie-z-organizacja-i-prowadzeniem-dzialalnosci-kulturalnej/">
<p> Jesteś tutaj: Strona główna / Informacje / Polska / NIK: Samorządy nie w pełni radzą sobie z organizacją i prowadzeniem dzi... </p>
<p> Samorządy nie w pełni radzą sobie z organizacją i prowadzeniem działalności kulturalnej – alarmuje Najwyższa Izba Kontroli. Jak wykazano, instytucje samorządowe przede wszystkim nie zapewniają podległym sobie instytucjom stabilności finansowej. </p>
<p> Problemem są także niedostateczne warunki lokalowe oraz nieprzystosowanie obiektów do potrzeb osób niepełnosprawnych – mówi prezes NIK Krzysztof Kwiatkowski. </p>
<p> – Choć nakłady finansowe na kulturę rosną, samorządowe instytucje kultury wciąż borykają się z niedostatkiem funduszy. Dyrektorzy samorządowych teatrów i muzeów wskazują, że główne przeszkody w prowadzeniu działalności kulturalnej to związany z finansami brak możliwości zakupu muzealiów oraz doposażenia scen. W poszukiwaniu nowych widzów nie pomaga też wcale nie tak rzadki brak stałej lokalizacji oraz niedobór powierzchni, jaką mogą wykorzystać – wskazuje Krzysztof Kwiatkowski. </p>
<p> Kontrola NIK objęła lata 2015-2017. Kontrolerzy weszli do urzędów marszałkowskich na Dolnym Śląsku, Podkarpaciu i woj. świętokrzyskim oraz do urzędów miast w Gdańsku, Poznaniu i Warszawie. Kontroli poddano także sześć teatrów i muzeów. </p>
<p> W części ze skontrolowanych instytucji kultury wydatkowano środki publiczne niezgodnie z przepisami prawa. W przypadku Teatru Polskiego we Wrocławiu NIK zawiadomiła prokuraturę o uzasadnionym podejrzeniu popełnienia przestępstwa. </p>
</doc>
<doc id="file27232372" filename="od-soboty-seria-wydarzen-kulturalnych-i-naukowych-z-okazji-stulecia-polsko-japonskich-stosunkow-dyplomatycznych" parent_folder="web1" url="https://www.radiomaryja.pl/informacje/od-soboty-seria-wydarzen-kulturalnych-i-naukowych-z-okazji-stulecia-polsko-japonskich-stosunkow-dyplomatycznych/">
<p> Jesteś tutaj: Strona główna / Informacje / Polska / Od soboty seria wydarzeń kulturalnych i naukowych z okazji stulecia polsko-japońskich s... </p>
<p> Występ japońskiej grupy teatralnej zainauguruje w sobotę przedsięwzięcie „Ambasador – Kultura” przygotowane przez Polską Fundację Artystów Scenicznych „Plac Teatralny” i Teatr Konoshitayami z okazji stulecia nawiązania stosunków dyplomatycznych między Polską a Japonią. </p>
<p> Jak powiedział PAP prezes Polskiej Fundacji Artystów Scenicznych „Plac Teatralny” Filip Frątczak, celem przedsięwzięcia jest prezentacja japońskiego i polskiego dziedzictwa narodowego. </p>
<p> „Zależy nam także na tym, by ułatwić kontakty z japońskimi artystami wszystkim osobom zainteresowanym kulturą Japonii, dlatego zaplanowaliśmy spotkania z twórcami teatru japońskiego w Kioto i Tokio. Te kontakty przywieziemy do Polski. Chcielibyśmy w ten sposób przetrzeć szlak Polakom do Japonii i Japończykom do Polski” – podkreślił. </p>
<p> Filip Frątczak dodał, że „Ambasador – Japonia” to jedna z pierwszych inicjatyw związanych z obchodami stulecia nawiązania stosunków dyplomatycznych między Polską a Japonią. </p>
<p> „Istota tego programu polega na tym, że nie został nam on narzucony tylko powstał w wyniku oddolnego spotkania obywateli Polski i Japonii” – zaznaczył. </p>
<p> Jak poinformował, przedsięwzięcie rozpocznie spektakl w reżyserii Hiroakiego Yamaguchi pt. „Małżeństwo – japońska para, rosyjska para”, przygotowany przez Teatr Konoshitayami z Tokio. Przedstawienie odbędzie się w sobotę w Instytucie Teatralnym w Warszawie. </p>
<p> „Konoshitayami jest współczesnym teatrem, który czerpie z tradycyjnego teatru japońskiego Kabuki. Spektakl, który obejrzymy, składa się z dwóch jednoaktówek – <<Niedźwiedzia>> Antoniego Czechowa i <<Papierowej Kuli>> Kinio Kisidy. Obie opowiadają o relacjach damsko-męskich i małżeńskich” – wyjaśnił prezes Fundacji Artystów Scenicznych „Plac Teatralny”. </p>
<p> Przedstawieniu towarzyszyć będzie wykład dr Poliny Samsonowej dotyczący historii teatru japońskiego. W kolejnych dniach grupa Konoshitayami wystąpi w Teatrze Nowym w Poznaniu oraz w Teatrze im. Juliusza Osterwy w Gorzowie Wielkopolskim. Natomiast w listopadzie Filip Frątczak wraz z teatrologiem prof. Dariuszem Kosińskim z Instytutu Teatralnego w Warszawie wygłoszą na Uniwersytecie w Osace wykłady poświęcone systemowi teatralnemu w Polsce w latach 1989-2018 oraz historii polskiego teatru. </p>
<p> Program przedsięwzięcia obejmuje także tournee Teatru Nowego z Poznania w Tokio i Kioto, zaplanowane na maj 2019 r. oraz występy Teatru Ludowego z Krakowa, które odbędą się w listopadzie 2019 r. w Kioto. W tym samym miesiącu organizatorzy zapraszają na Festiwal Teatru Japońskiego w warszawskim Instytucie Teatralnym. </p>
<p> Przedsięwzięcie „Ambasador – Kultura” objął honorowym patronatem ambasador Japonii w Polsce. </p>
<p> Polska Fundacja Artystów Scenicznych „Plac Teatralny” została założona w 2015 r. przez zarząd Oddziału ZASP w Poznaniu. Celem jej działania jest tworzenie i wspieranie międzynarodowych inicjatyw artystycznych, naukowych i biznesowych oraz promocja polskiej kultury na arenie międzynarodowej. </p>
</doc>
<doc id="file27232384" filename="ostatni-moment-na-zlozenie-wniosku-o-dofinansowanie-w-programie-kultura-interwencje-2018-etnopolska" parent_folder="web1" url="https://www.radiomaryja.pl/informacje/ostatni-moment-na-zlozenie-wniosku-o-dofinansowanie-w-programie-kultura-interwencje-2018-etnopolska/">
<p> Jesteś tutaj: Strona główna / Informacje / Polska / Ostatni moment na złożenie wniosku o dofinansowanie w programie „Kultura-Interwencje 2... </p>
<p> Dziś ostatni dzień na złożenie wniosku o dofinansowanie w programie „Kultura-Interwencje 2018. EtnoPolska”. To informacja ważna przede wszystkim dla organizacji pozarządowych i samorządowych instytucji kultury, które są adresatami „EtnoPolska”. </p>
<p> Minimalna kwota dofinansowania w ramach programu to 10 tys. zł, maksymalna 200 tys. zł. W tym roku zakłada on preferencje dla przedsięwzięć realizowanych w miejscowościach liczących nie więcej niż 50 tys. mieszkańców. </p>
<p> W ramach tego projektu chodzi nie tylko o wsparcie artystów ludowych, ale także promocję na przykład zwyczajów wiejskich, ludowych. Celem jest wzmacnianie lokalnej tożsamości kulturowej i uczestnictwa w niej. </p>
<p> To bardzo ważna i potrzebna inicjatywa, pomoże ukazać regionalne piękno </p>
<p> Rzeczpospolitej – mówi radny PiS-u z Poznania Mateusz Rozmiarek. </p>
<p> – Każdy podmiot, który będzie się zgłaszał do Narodowego Centrum Kultury będzie mógł uzyskać maksymalne dofinansowanie rzędu 200 tys. złotych. Są to środki, które będą wystarczające do promocji danego regionu i kultury. Wiemy, że nie jest to kwota nie wiadomo jak wysoka, natomiast program będzie ewoluował. W 2019 roku zostanie rozszerzony na możliwości zakupów inwestycyjnych, dzięki czemu będzie można wesprzeć koła gospodyń wiejskich, OSP i inne jednostki, które na gruncie lokalnym podejmują szczytne i piękne cele – powiedział Mateusz Rozmiarek. </p>
<p> Program, który ogłosiła wicepremier Beata Szydło, jest skierowany do artystów ludowych i zespołów folklorystycznych oraz środowisk, które promują kulturę tradycyjną. Obejmuje szeroki zakres m.in. wydarzenie kulturalne: kursy, warsztaty, plenery, wystawy, przeglądy, festiwale a także rekonstrukcje historyczne. </p>
</doc>
<doc id="file27232357" filename="papiez-franciszek-do-ksiezy-biskupow-w-panamie-prosze-was-wykradajcie-mlodych-ulicy-zanim-kultura-smierci-bedzie-sprzedawac-im-dym" parent_folder="web1" url="https://www.radiomaryja.pl/informacje/papiez-franciszek-do-ksiezy-biskupow-w-panamie-prosze-was-wykradajcie-mlodych-ulicy-zanim-kultura-smierci-bedzie-sprzedawac-im-dym/">
<p> Jesteś tutaj: Strona główna / Informacje / Polska / Papież Franciszek do księży biskupów w Panamie: Proszę was „wykradajcie” młodych ... </p>
<p> Ojciec Święty Franciszek spotkał się w Panamie z przedstawicielami władz, korpusu dyplomatycznego oraz z księżmi biskupami Ameryki Środkowej. W swoich wystąpieniach zaapelował o troskę o lepszą przyszłość dla Panamy, a także dla młodych ludzi. </p>
<p> Podczas spotkania z przedstawicielami władz, korpusem dyplomatycznym oraz księżmi biskupami Ameryki Środkowej, Ojciec Święty Franciszek zwrócił szczególną uwagę na nadzieję, którą żyje młodzież w Panamie. </p>
<p> Jak zaznaczył, służba publiczna jest synonimem uczciwości i sprawiedliwości, a nie korupcji. </p>
<p> – Wymaga to zaangażowania, w którym wszyscy – począwszy od tych, którzy deklarują się, jako chrześcijanie – mielibyśmy odwagę budowania prawdziwie humanitarnego życia politycznego, które stawia osobę w centrum, jako serce wszystkiego – mówił Papież. </p>
<p> Ojciec Święty podkreślił, że za zajmowanym stanowiskiem państwowym idzie odpowiedzialność. </p>
<p> – Pociąga to za sobą postanowienie, zaangażowanie i codzienną pracę, aby wszyscy mieszkańcy tej ziemi mieli możliwość poczuć się twórcami swego losu, losu swoich rodzin i całego państwa – zwracał uwagę papież Franciszek. </p>
<p> Światowe Dni Młodzieży to okazja, by zbliżyć się do rzeczywistości młodych ludzi, ich nadziei oraz pragnień – mówił Papież do księży biskupów Ameryki Środkowej. </p>
<p> – Możemy odczytać w nowy sposób naszą epokę i rozpoznawać znaki czasu, ponieważ, jak stwierdzili Ojcowie synodalni, ludzie młodzi są jednym z „miejsc teologicznych”, w których Pan pozwala nam poznać niektóre z Jego oczekiwań i wyzwań dla budowania jutra – wskazywał Ojciec Święty. Dlatego Papież zaapelował także do księży biskupów, by wyszli naprzeciwko oczekiwaniom młodzieży. </p>
<p> – Zachęcam was zatem do promowania programów i ośrodków wychowawczych, które umiałyby towarzyszyć, wspierać i umacniać odpowiedzialność waszej młodzieży. Proszę was „wykradajcie” ich ulicy, zanim kultura śmierci będzie „sprzedawać im dym” i magiczne rozwiązania, zanim ich opęta i wykorzysta ich wyobraźnię – mówił Ojciec Święty Franciszek. </p>
<p> Wbrew pozorom, niewiele potrzeba, by przyciągnąć młodych ludzi do Kościoła. Wczoraj w jednym miejscu na wspólnej modlitwie, zebrali się wszyscy Polacy, którzy przybyli do Panamy. Eucharystii przewodniczyli polscy księża biskupi, a później na scenie wystąpili polscy artyści. Nie zabrakło też uczestników Rejsu Niepodległości. </p>
<p> – Polecam każdemu, absolutnie każdemu ŚDM, zwłaszcza tym, którzy czują się samotni, którzy czują się wykluczeni, odrzuceni, bo tutaj mogą po prostu spotkać Pana Boga i to jest najpiękniejsze, co może się każdemu w życiu przytrafić – mówiła Olga uczestniczka ŚDM w Panamie. </p>
<p> Jeszcze dziś, po godzinie 17.00 czasu lokalnego, czy po 23.00 w Polsce Ojciec Święty Franciszek powita uczestników Światowych Dni Młodzieży. Transmisję z wydarzenia będzie można zobaczyć w Telewizji Trwam. </p>
</doc>
<doc id="file27232333" filename="papiez-franciszek-w-japonii-kultura-sukcesu-musi-otworzyc-sie-i-dac-wszystkim-szanse" parent_folder="web1" url="https://www.radiomaryja.pl/informacje/papiez-franciszek-w-japonii-kultura-sukcesu-musi-otworzyc-sie-i-dac-wszystkim-szanse/">
<p> Jesteś tutaj: Strona główna / Informacje / Świat / Papież Franciszek w Japonii: Kultura sukcesu musi otworzyć się i dać wsz... </p>
<p> Papież Franciszek powiedział w pierwszym przemówieniu po przybyciu do Japonii w sobotę, że kultura wydajności i sukcesu musi otworzyć się, by dać wszystkim, a nie tylko najlepszym możliwość szczęśliwego życia. W Japonii Papież pozostanie do wtorku. </p>
<p> Po przylocie do Tokio Franciszek spotkał się w nuncjaturze apostolskiej z japońskimi księżmi biskupami. To jedyny punkt jego programu na ten dzień po 6-godzinnym locie ze stolicy Tajlandii, Bangkoku. </p>
<p> Zwracając się do nich podkreślił: „Pragnę ogarnąć moim uściskiem i modlitwami wszystkich Japończyków w tym okresie naznaczonym intronizacją nowego cesarza”. Słowa te były odniesieniem do formalnego wstąpienia cesarza Naruhito na tron przed niespełna miesiącem. </p>
<p> Papież wyznał, że od czasów młodości żywił sympatię i miłość do Japonii, gdzie chciał być misjonarzem. </p>
<p> „Minęło wiele lat od tego impulsu misyjnego, na którego realizację trzeba było poczekać. Dzisiaj Pan daje mi możliwość bycia między wami jako pielgrzym misyjny, śladami wielkich świadków wiary”– dodał. </p>
<p> Franciszek przywołał czasy prześladowań chrześcijan w Japonii przed wiekami, gdy wiara była przekazywana w ukryciu. </p>
<p> „DNA waszych wspólnot jest naznaczone tym świadectwem, które stanowi antidotum na wszelką rozpacz, wskazującym drogę, ku której trzeba się orientować”- oświadczył Papież. </p>
<p> Przypomniał, że jego podróż apostolska odbywa się pod hasłem „Chroń wszelkie życie”. </p>
<p> Mówił też o tym, że w niedzielę odwiedzi Nagasaki i Hiroszimę, zniszczone przez bomby atomowe w sierpniu 1945 roku. </p>
<p> „Będę modlił się za ofiary katastrofalnego bombardowania tych dwóch miast i powtórzę wasze własne prorocze apele o rozbrojenie nuklearne”- podkreślił zwracając się do biskupów. </p>
<p> „Pragnę spotkać osoby, które nadal cierpią z powodu ran tego tragicznego wydarzenia w dziejach ludzkości”- dodał. </p>
<p> Zaapelował także: „Nie lękajmy się rozwijania zawsze, tu i na całym świecie, misji zdolnej do podniesienia głosu i obrony każdego życia jako cennego daru Pana”. </p>
<p> Mówił również o „plagach” zagrażających społeczeństwu japońskiemu, które jest naznaczone samotnością, rozpaczą i izolacją, zwłaszcza wśród ludzi młodych. Odnotował w tym kontekście wzrost liczby samobójstw i przypadków znęcania się. </p>
<p> Franciszek apelował do księży biskupów, by zwracali szczególną uwagę na młodzież i na jej potrzeby. Jak stwierdził, chodzi o stworzenie takich warunków, w których „kultura wydajności, osiągnięć i sukcesu mogła otworzyć się na kulturę bezinteresownej i altruistycznej miłości, by dać wszystkim, a nie tylko +lepszym+ możliwość życia szczęśliwego i spełnionego”. </p>
<p> W 127- milionowej Japonii katolików jest około 500 tysięcy. Stanowią oni 0,4 procent ludności. </p>
</doc>
<doc id="file27232376" filename="p-glinski-kultura-jest-podstawa-rozwoju-bez-wiedzy-o-swiecie-historii-jestesmy-slabsi-na-rynku" parent_folder="web1" url="https://www.radiomaryja.pl/informacje/p-glinski-kultura-jest-podstawa-rozwoju-bez-wiedzy-o-swiecie-historii-jestesmy-slabsi-na-rynku/">
<p> Jesteś tutaj: Strona główna / Informacje / Polska / P. Gliński: Kultura jest podstawą rozwoju; bez wiedzy o świecie, historii je... </p>
<p> Kultura jest podstawą rozwoju w sensie świadomościowym, budowy postaw kreatywnych, ale także w sensie wiedzy, jaką przynosi o świecie – powiedział PAP wicepremier, minister kultury Piotr Gliński. Bez wiedzy o świecie, o historii, o dokonaniach innych ludzi jesteśmy znaczenie słabsi na rynku – dodał. </p>
<p> Wicepremier, minister kultury i dziedzictwa narodowego Piotr Gliński uczestniczy w sobotę w Łodzi w IV Forum Organizacji Młodzieżowych „Wspólnie dla Przyszłości”. </p>
<p> Piotr Gliński pytany przez PAP, na ile powiedzenie, że kultura jest dźwignią rozwoju, odnosi się do Łodzi, odpowiedział: „odnosi się w jak największym stopniu”. </p>
<p> „Kultura jest dźwignią rozwoju na wielu poziomach. Poprzez to, że pewna część kultury to są sektory kreatywne, które są bardzo dynamiczne i ich rozwój jest bardzo widoczny na rynku gospodarczym. One tworzą bardzo istotny sektor gospodarczy” – podkreślił. </p>
<p> „Wystarczy powiedzieć, że (sektory te) wytwarzają w Polsce mniej więcej, tyle wartości, czy dokładają się do PKB w takim zakresie, jak sektor górnictwa w Polsce. Jest to sektor, który co prawda się racjonalizuje w swoich działaniach, zmienia się, ale jest w dalszym ciągu wielki. To są porównywalne gospodarczo sfery” – wskazał minister kultury. </p>
<p> Dodał, że kultura oddziałuje także na rozwój w inny sposób, „nie tylko poprzez wspieranie rozwoju gospodarczego, ale przede wszystkim poprzez budowanie zasobów kreatywnych kapitału ludzkiego”. </p>
<p> „Ludzie dzięki kulturze stają się lepszymi innowatorami, myślą w sposób rozwojowy. Kultura podnosi umiejętności, które są bezcenne i które powodują, że tutaj w Łodzi lokowanych jest wiele inwestycji zagranicznych, bo tutaj mają kreatywny kapitał ludzki. Kultura też na to wpływała – pośrednio i bezpośrednio. Instytucje kultury wpływają na to w znacznym stopniu” – zaznaczył szef resortu kultury. </p>
<p> Ocenił, że „bez zasobów kulturowych, bez wiedzy na temat kultury, bez przesiąknięcia kulturą często pracownik jest mniej wyposażony do tego, żeby pracować w nowoczesnych technologiach, do tego, żeby mógł konkurować z innymi”. </p>
<p> „Krótko mówiąc: kultura jest podstawą rozwoju w sensie świadomościowym, budowy postaw kreatywnych, ale także w sensie wiedzy, jaką przynosi o świecie. Bez wiedzy o świecie, o historii, o dokonaniach innych ludzi jesteśmy znaczenie słabi na rynku, czy w gospodarce i ten rozwój jest słabszy” – podkreślił minister kultury. </p>
<p> Głównym organizatorem wydarzenia jest Fundacja Służba Niepodległej. Współorganizatorami: Ośrodek Analiz Cegielskiego, Młodzi dla Polski, Fundacja Sapere Aude, Studenci dla Rzeczypospolitej, Stowarzyszenie KoLiber, Niezależne Zrzeszenie Studentów, Fundacja im. Janusza Kurtyki, Katolickie Stowarzyszenie Młodzieży, Korporacja Akademicka Giedyminia z Łodzi. </p>
<p> Głównym źródłem finansowania jest Narodowy Instytut Wolności – Centrum Rozwoju Społeczeństwa Obywatelskiego poprzez Fundusz Inicjatyw Obywatelskich. Sponsorem wydarzenia jest również Łódzka Specjalna Strefa Ekonomiczna. </p>
</doc>
<doc id="file27232325" filename="p-glinski-przypominam-ze-trwa-przedluzony-nabor-wnioskow-do-programu-kultura-w-sieci" parent_folder="web1" url="https://www.radiomaryja.pl/informacje/p-glinski-przypominam-ze-trwa-przedluzony-nabor-wnioskow-do-programu-kultura-w-sieci/">
<p> Jesteś tutaj: Strona główna / Informacje / Polska / P. Gliński: Przypominam, że trwa przedłużony nabór wniosków do programu ̶... </p>
<p> W związku z trudną sytuacją ludzi kultury, jeszcze raz przypominam, że trwa przedłużony nabór wniosków do programu „Kultura w sieci” – napisał w poniedziałek na Twitterze wicepremier, minister kultury i dziedzictwa narodowego Piotr Gliński. </p>
<p> Prof. Gliński wyjaśnił w swoim wpisie, że „można też występować o zapomogi socjalne w wysokości 1800 zł do MKiDN i, niezależnie od tego, o postojowe do ZUS”. </p>
<p> W związku z trudną sytuacją ludzi kultury, jeszcze raz przypominam: trwa przedłużony nabór wniosków do programu „Kultura w sieci”. Można też występować o zapomogi socjalne w wysokości 1800 zł do MKiDN i, niezależnie od tego, o postojowe do ZUS. 1/2 </p>
<p> „Pozostałe narzędzia wsparcia – w ramach Tarczy Antykryzysowej – są w szczegółach opisane na stronie (https://gov.pl/web/tarczaantykryzysowa), oraz na stronach Ministerstwa Kultury i Dziedzictwa Narodowego i Narodowego Instytutu Wolności” – podkreślił wicepremier. </p>
</doc>
<doc id="file27232514" filename="pis-debatuje-nad-polska-kultura" parent_folder="web1" url="https://www.radiomaryja.pl/informacje/pis-debatuje-nad-polska-kultura/">
<p> „Kultura polska-wyzwania i przyszłość” – pod takim hasłem w Sejmie trwa debata PiS z cyklu Alternatywa. To już 16. spotkanie polityków, naukowców i ekspertów, którzy debatują nad programem największej partii opozycyjnej. </p>
<p> Prof. Piotr Gliński, socjolog, który prowadzi debatę, odczytał list Stefana Gierowskiego, wybitnego twórcy. Artysta napisał, że dorobek twórców z okresu XIX w., nie jest dziś właściwie propagowany w kraju i za granicą. </p>
<p> – W Polsce należy stwarzać warunki, w których znajomość naszej sztuki byłaby powszechna i wynikała z ogólnej edukacji. Współcześnie, żeby istnieć w sztuce europejskiej, trzeba bardzo wyraźnie pamiętać o odrębności sztuki polskiej. Nie da się tego uzyskać drogą administracyjną, tylko naturalnie istniejącą potrzebą społeczeństwa i jego ambicją dotyczącą propagowania swojej sztuki. (…) Jeśli u nas będzie coraz wyraźniej rysowało się lekceważenie różnorodności naszej sztuki oraz pomijana będzie część naszego dorobku, to tym trudniej będzie się znaleźć w dobrej ocenie światowej – mówi prof. Piotr Gliński. </p>
<p> Prezes PiS Jarosław Kaczyński zwrócił uwagę na aspekt wolności sztuki. </p>
<p> „Wolność sztuki jest wolnością fundamentalną z punktu widzenia nie demokracji, ale kondycji człowieka”. Były premier stawiając diagnozę stanu polskiej kultury i sztuki stwierdził, że „sytuacja jest zła”. </p>
<p> – Chcielibyśmy to zmienić. Chcielibyśmy to zmienić – jeszcze raz podkreślam – w żadnym razie nie podważając wolności sztuki, ale chcielibyśmy uczynić wszystko, by to, o czym wspominał choćby profesor Gierowski, było częścią polityki państwa na różnych poziomach. Chodzi o poziom oświaty, gdzie rzeczywiście powinien być realizowany program, który będzie budował potrzebę obcowania ze sztuką wyższą. Takiego programu dzisiaj nie ma. Bardzo łatwo wykazać, jak niewielka jest ilość zajęć odnoszących się do sztuki – zaznaczył prezes PiS. </p>
<p> Jarosław Kaczyński mówił także o tym, że państwo powinno zadbać o ludzi sztuki, którzy żyją dziś w sferze biedy i nędzy. </p>
</doc>
<doc id="file27232308" filename="p-muller-jesli-dojdzie-do-zakupu-domu-marii-sklodowskiej-curie-powstanie-tam-placowka-o-charakterze-kulturalno-historycznym" parent_folder="web1" url="https://www.radiomaryja.pl/informacje/p-muller-jesli-dojdzie-do-zakupu-domu-marii-sklodowskiej-curie-powstanie-tam-placowka-o-charakterze-kulturalno-historycznym/">
<p> Jesteś tutaj: Strona główna / Informacje / Polska / P. Müller: Jeśli dojdzie do zakupu domu Marii Skłodowskiej-Curie, powstanie ta... </p>
<p> Jeśli dojdzie do zakupu wystawionego na sprzedaż domu Marii Skłodowskiej-Curie pod Paryżem, powstanie tam placówka o charakterze kulturalno-historycznym pokazująca dokonania Skłodowskiej-Curie, ale też nasze nowsze osiągnięcia naukowe – poinformował we wtorek rzecznik rządu Piotr Müller. </p>
<p> Premier Mateusz Morawiecki poinformował w poniedziałek na Twitterze, że zlecił działania zmierzające do zakupu wystawionego na sprzedaż domu Marii Skłodowskiej-Curie pod Paryżem. </p>
<p> Zleciłem działania zmierzające do zakupu domu Marii Skłodowskiej-Curie pod Paryżem. @MSZ_RP jest w kontakcie z @PLenFrance. To miejsce to część polskiej historii. </p>
<p> Dziś w Polsat News pytany był o to rzecznik rządu Piotr Müller. </p>
<p> „Gdy tylko pojawiła się wczoraj informacja na ten temat, że faktycznie ten dom jest wystawiony na sprzedaż, pan premier od razu zlecił naszej placówce w Paryżu, by podjęła działania w celu zakupienia tego budynku” – poinformował. </p>
<p> „To jest ważny symbol i działania naukowego Marii Skłodowskiej-Curie, ale też symbol dumy narodowej, jeśli chodzi o Nagrody Nobla, to absolutnie przecież czołówka” – dodał rzecznik rządu. </p>
<p> Dopytywany, co rząd planuje zorganizować w tym budynku, odpowiedział, że jeśli dojdzie do zakupu, „to pojawiłoby się tam miejsce, które pokazywałoby dokonania naukowe Marii Skłodowskiej-Curie”. </p>
<p> „Czyli taka placówka o charakterze kulturalno-historycznym, która mogłaby odpowiednio promować tę historię, ale również zapewne pokazywać nasze nowsze osiągnięcia naukowe, bo tych też jest sporo” – zaznaczył Müller. </p>
<p> Dom Piotra i Marii Curie-Skłodowskiej w Saint-Remy-les-Chevreuse o powierzchni 120 m2 w podparyskim departamencie Yvelines, został wystawiony na sprzedaż za 790 tys. euro. Nieruchomość wymaga remontu, którego koszt szacowany jest na 200 tys. euro. </p>
<p> W latach 1904–1906 małżeństwo Curie regularnie odwiedzało ten dom wraz z rodziną, aby odpocząć z dala od zgiełku stolicy. W domu zachowały się stare gobeliny i terakota epoki Curie – podkreślają agenci nieruchomości. </p>
<p> Maria Skłodowska-Curie w 1903 r. wraz z mężem Piotrem Curie oraz Henrim Becquerelem otrzymała Nagrodę Nobla z fizyki za badania nad odkrytym przez Becquerela zjawiskiem promieniotwórczości. Po raz drugi została nagrodzona w 1911 Noblem z chemii za odkrycie pierwiastków polon i rad. </p>
<p> Piotr Curie zginął w wypadku samochodowym w kwietniu 1906 r. W maju tego samego roku 38-letnia wówczas Maria dostała katedrę fizyki na Sorbonie po mężu i została pierwszą kobietą – profesorem tej uczelni. Pierwszy wykład poprowadziła 5 listopada 1906. </p>
</doc>
<doc id="file27232324" filename="podsumowanie-pierwszego-etapu-programu-kultura-w-sieci" parent_folder="web1" url="https://www.radiomaryja.pl/informacje/podsumowanie-pierwszego-etapu-programu-kultura-w-sieci/">
<p> 60 mln zł dla 1200 wnioskodawców – resort kultury podsumował pierwszą część programu „Kultura w sieci”. Program ma wspierać instytucje kultury w obliczu epidemii. </p>
<p> Resort kultury zaproponował kilka narzędzi, poprzez które chciał pomóc artystom i wszystkim tym, którzy w jakiś sposób są związani ze światem kultury. Największy program, jaki wyszedł z ministerstwa, to program pod hasłem „Kultura w sieci”. </p>
<p> – Czyli przeniesienie działalności artystycznej do sieci, do internetu – mówił prof. Piotr Gliński. </p>
<p> Łączna kwota, jaką przeznaczono na program, to 80 mln zł. </p>
<p> – Największy tego typu program w Ministerstwie Kultury, specjalnie przygotowany w okresie pandemii – zaznaczył wicepremier. </p>
<p> Program składa się z dwóch części. Po pierwsze przewiduje dotacje dla instytucji kultury, w tym organizacji pozarządowych, samorządowych, ale także dla przedsiębiorstw pracujących na polu kultury. I tutaj już jesteśmy na finiszu – podkreślił Piotr Gliński. </p>
<p> – Na tę część dotacyjną przyszło ponad 6 tys. wniosków. 6 tys. wniosków było rozpatrywanych, z czego 1200 dostało dofinansowanie na łączną kwotę 60 mln złotych – wskazał minister kultury i dziedzictwa narodowego. </p>
<p> Drugi komponent całego programu to stypendia m.in. dla artystów. </p>
</doc>
<doc id="file27232320" filename="polska-podpisala-umowe-o-wspolpracy-kulturalnej-z-chorwacja" parent_folder="web1" url="https://www.radiomaryja.pl/informacje/polska-podpisala-umowe-o-wspolpracy-kulturalnej-z-chorwacja/">
<p> Umowę o programie współpracy kulturalnej Polski i Chorwacji do roku 2023 podpisali w środę w Krakowie wicepremier i minister kultury Piotr Gliński oraz ambasador Republiki Chorwacji w Polsce Tomislav Vidosević. Wspólnie otworzyli także wystawę prac wybitnego chorwackiego plakacisty Borisa Bućana. </p>
<p> Podpisaniu Programu towarzyszyło otwarcie wystawy „Boris Bućan. Plakaty”. Boris Bućan jest uważany za jednego z pierwszych artystów chorwackich, który pod koniec lat sześćdziesiątych XX w. skierował się zarówno ku sztuce publicznej, jak i wykreował jugosłowiański popart. pic.twitter.com/E4TqkjD4xt </p>
<p> — Ministerstwo Kultury (@MKiDN_GOV_PL) July 1, 2020 </p>
<p> Podpisanie programu współpracy odbyło się w średniowiecznych piwnicach Międzynarodowego Centrum Kultury. </p>
<p> „Patrząc na nasze bieżące relacje z łatwością można dostrzec przykłady intensywnej, wieloaspektowej, owocnej współpracy dwustronnej” – powiedział minister Piotr Gliński. </p>
<p> Podkreślił, że narody polski i chorwacki łączy wielowiekowa przyjaźń i doświadczenie walki o zachowanie tożsamości i niezależności. </p>
<p> Dodał, że dotychczasowa współpraca zostanie zintensyfikowana, a dodatkowym impulsem do tego jest realizowana przez oba państwa idea formatu Trójmorza. </p>
<p> „Mam nadzieję, że ten program będzie mógł się urzeczywistnić już wkrótce w formie wielu inicjatyw kulturalnych”– podkreślił Piotr Gliński. </p>
<p> Przypomniał, że z powodu pandemii koronawirusa wiele wydarzeń kulturalnych planowanych w Polsce i innych krajach europejskich w ramach chorwackiej prezydencji w Radzie UE musiało zostać odwołanych lub przesuniętych. Minister wyraził satysfakcję, że w MCK udało się zrealizować wystawę Borisa Bućana. </p>
<p> „Pragnę przekazać na ręce pana ambasadora gratulacje dla strony chorwackie za ogromną aktywność i realizację programu chorwackiej prezydencji mimo działania w wysoce niesprzyjających warunkach. Podzielamy wskazaną przez nią priorytety dotyczące kultury: zwiększania mobilności w zakresie przemysłów kultury i przemysłów kreatywnych oraz promowania europejskiego dziedzictwa” – powiedział szef resortu. </p>
<p> Ambasador Vidosević mówił, że podpisany w środę program współpracy tworzy doskonałe ramy do realizacji przedsięwzięć kulturalnych przez polskie i chorwackie instytucje. </p>
<p> „Szczególne są związki pomiędzy naszymi krajami. Właśnie kultura jest tą dziedziną, która jeszcze bardziej wzmocni naszą współpracę” – wskazał Vidosević. </p>
<p> Zaapelował do wicepremiera o wsparcie w realizacji tych wydarzeń, które były zaplanowane i zostały przesunięte z powodu pandemii. </p>
<p> Program współpracy w obszarze kultury między Polską i Chorwacją określa m.in. zasady organizacji wizyt i pobytów artystów i twórców w obu krajach, zasady współpracy galerii i muzeów oraz formy współpracy w zakresie muzyki, teatru, tańca, kinematografii, archiwów, bibliotek, literatury i przekładów oraz w dziedzinie ochrony dziedzictwa niematerialnego. </p>
<p> Dyrektor Międzynarodowego Centrum Kultury w Krakowie Agata Wąsowska-Pawlik mówiła, że „Chorwacja to co prawda kraj, z którym Polska nie graniczy bezpośrednio, ale z którym poczucie dobrego sąsiedztwa jest bezsprzeczne”. </p>
<p> „W naszej działalności dbamy, aby wyposażać ludzi w klucze do zrozumienia zawiłych losów tej części Europy. Takimi kluczami są wystawy, publikacje, spotkania i dialog” – powiedziała i przypomniała, że MCK od lat współpracuje z chorwackimi partnerami. </p>
<p> W 2017 roku w MCK prezentowana była wystawę prac rzeźbiarza Ivana Mestrovicia, ukazał się też zbiór esejów Miljenki Jergovicia „Muszkat, cytryna i kurkuma”, a obecnie pokazywane są prace chorwackiego plakacisty Borisa Bućana i odbywa się premierą książki „Chorwacja. Dzieje, kultura, idee” autorstwa Macieja Czerwińskiego. </p>
<p> „Plakaty te, które w swojej tematyce dotyczą różnorodnych wydarzeń kulturalnych, stanowią swoiste dzieła sztuki, które opowiadają o innych dziełach. Artysta wprowadza w nich odniesienia do kultury masowej, ale i wielu historycznych stylów sztuki. Zawierają w sobie przesłanie o fundamentalnym znaczeniu zjawisk kultury dla życia społeczeństw” – zauważył prof. Piotr Gliński. </p>
<p> Dodał, że jesteśmy bardzo przywiązani do Polskiej Szkoły Plakatu i mamy szacunek dla wybitnych plakacistów z innych krajów. </p>
<p> Ambasador Tomislav Vidosević mówił dziennikarzom, że Boris Bućan to znakomity chorwacki artysta, znany także na arenie międzynarodowej, a w przestrzeni MCK jego wielkoformatowe plakaty do przedstawień teatralnych znakomicie się prezentują. </p>
</doc>
<doc id="file27232303" filename="premier-m-morawiecki-odwiedzil-podlasie-szef-rzadu-zwracal-uwage-na-potrzebe-harmonii-pomiedzy-natura-a-kultura" parent_folder="web1" url="https://www.radiomaryja.pl/informacje/premier-m-morawiecki-odwiedzil-podlasie-szef-rzadu-zwracal-uwage-na-potrzebe-harmonii-pomiedzy-natura-a-kultura/">
<p> Jesteś tutaj: Strona główna / Informacje / Polska / Premier M. Morawiecki odwiedził Podlasie. Szef rządu zwracał uwagę na ... </p>
<p> Przed południem premier spotkał się z mieszkańcami Grajewa nieopodal Ełku. W trakcie wspólnej konferencji z posłem Adamem Andruszkiewiczem, który pochodzi z Grajewa, szef rządu zwracał uwagę na potrzebę harmonii pomiędzy naturą a kulturą. </p>
<p> Premier Mateusz Morawiecki wskazywał na inwestycje prowadzone w mieście. </p>
<p> – Bardzo się cieszę, że w miastach, tak pięknie rozwijających się, jak Grajewo, mamy coraz więcej wspaniałych miejsc. Miejsc, w których mieszkańcy mogą spotkać się, porozmawiać i odpocząć. Takim miejscem jest Park „Solidarności”, w którym niedawno byłem z panem burmistrzem i panem posłem. Takim miejscem będzie także Plac Niepodległości i cała okolica, w której się znajdujemy – bijące serce Grajewa. Dla mnie niezwykle ważne jest, aby tworzyć w naszym przepięknych miastach miejsca spokoju, gdzie natura i kultura będą ze sobą współgrały – powiedział premier. </p>
<p> Premier @MorawieckiM w #Grajewo: Dla mnie niezwykle ważne jest, aby tworzyć w naszych przepięknych miastach miejsca, gdzie natura i kultura będą ze sobą współgrały. Gdzie będzie mniej "betonozy", gdzie będziemy mieli jak najwięcej parków, zieleni, ławek – miejsc spotkań. </p>
<p> Kancelaria premiera podała, że z Rządowego Funduszu Inwestycji Lokalnych na inwestycję przebudowy reprezentacyjnej części rynku w Grajewie przeznaczono 4 mln złotych. </p>
<p> Premier @MorawieckiM w #Grajewo: Bardzo cieszę się, że w takich miastach jak Grajewo są miejsca gdzie mieszkańcy mogą spotkać się, odpocząć i porozmawiać. Takim miejscem jest park Solidarności – bijące serce Grajewa. pic.twitter.com/fbLvNvn7gR </p>
<p> Premier odwiedził jeszcze dziś gospodarstwo ogrodnicze w Białousach. W planie jest też jego wizyta w miejscowościach Czarna Białostocka i Białystok. </p>
<p> Premier @MorawieckiM w gospodarstwie ogrodniczym w #Białousy: Cały #PolskiŁad zbudowaliśmy, żeby skorzystać z wielkiej różnorodności rolnictwa. Mamy najrozmaitsze gospodarstwa. Eksport polskiego rolnictwa to bardzo jasno świecąca gwiazda. To przyciąga kapitał do Polski. pic.twitter.com/pwPAL7KcmG </p>
</doc>
<doc id="file27232328" filename="prezydent-a-duda-chcialbym-aby-kampania-byla-kulturalna-prosze-by-nie-bylo-obrazajacych-gestow-ani-slow" parent_folder="web1" url="https://www.radiomaryja.pl/informacje/prezydent-a-duda-chcialbym-aby-kampania-byla-kulturalna-prosze-by-nie-bylo-obrazajacych-gestow-ani-slow/">
<p> Jesteś tutaj: Strona główna / Informacje / Polska / Prezydent A. Duda: Chciałbym, aby kampania była kulturalna; proszę, by... </p>
<p> Chciałbym, aby kampania wyborcza była kulturalna; proszę o to, by nie było takich sytuacji jak w Pucku, czy jakie niestety miały miejsce w polskim Sejmie, żeby nie było obrażających gestów ani słów – oświadczył w środę prezydent Andrzej Duda. Dziś zaprezentowany został skład sztabu wyborczego ubiegającego się o reelekcję szefa państwa polskiego. </p>
<p> ﻿ </p>
<p> „Jest jedna moja wielka prośba – do mojego sztabu, do młodzieży, ale także do wszystkich moich rodaków. Tak jak mówiłem, chciałbym by to była kampania kulturalna, by to była kampania z szacunkiem do kontrkandydata, do wyborców, do zwolenników każdego z kandydatów w tych wyborach. To jest dla mnie niezwykle istotne” – mówił Andrzej Duda podczas spotkania w siedzibie jego sztabu. </p>
<p> „Proszę o to, by nie było takich sytuacji jak w Pucku, czy takich sytuacji, jakie niestety miały miejsce ostatnio w polskim Sejmie, żeby nie było obrażających gestów, obscenicznych, by nie było obrażających słów, by nie było obrażających zachowań” – podkreślił prezydent. </p>
<p> Zaznaczył, że jest to coś, co w polskiej polityce nigdy nie powinno mieć miejsca. Wyraził nadzieję, że w tej kampanii wszyscy pokażą, że w polskiej polityce nie ma miejsca na takie działania i że można ją prowadzić inaczej. </p>
<p> W środę zaprezentowany został sztab ubiegającego się o reelekcję prezydenta Andrzeja Dudy. Na wstępie zaprezentowano film pt. „Niech żyje Polska”, z fragmentami przemówienia prezydenta Dudy z sobotniej konwencji wyborczej. </p>
<p> „Niech żyje Polska, Polska, którą mamy w sercu i Polska, którą chcemy dalej budować, to dla nas wszystkich najistotniejsze. Cieszę się, że są z nami młodzi ludzie, czyli są z nami ci, dla których tą Polskę budujemy i ci, którzy – mam nadzieję – w przyszłości będą to nasze państwo także i budowali, przejmując kiedyś od nas tę pałeczkę prowadzenia dalej polskich spraw” – mówił Andrzej Duda podczas spotkania w siedzibie sztabu przy ul. Senatorskiej w Warszawie. </p>
<p> Prezydent podkreślał, że w sztabie znaleźli się zarówno doświadczeni politycy, jak i nowe osoby. </p>
<p> „Mamy zawodników wypróbowanych, ale mamy też takich, którzy są naszą nadzieją i bardzo liczę na to, że będę miał ze strony sztabu silne wsparcie, dobre działania planistyczne i przede wszystkim mobilizację dla elektoratu w całej Polsce” – powiedział. </p>
<p> Andrzej Duda zapraszał na spotkania z nim w całej Polsce, prosił o wsparcie i oddanie na niego głosu 10 maja. </p>
<p> „To będą na pewno dla Polski bardzo ważne wybory, to będą także ogromnie ważne wybory dla mnie i będę za to wsparcie bardzo wszystkim wdzięczny” – mówił. </p>
<p> Adam Bielan, który został rzecznikiem sztabu, poinformował dziennikarzy, że szefową kampanii będzie mecenas Jolanta Turczynowicz-Kieryłło; europoseł, b. szef MSWiA Joachim Brudziński został szefem sztabu organizacyjnego, a była premier Beata Szydło – szefową sztabu programowego. </p>
<p> W sztabie znaleźli się też: wiceszef Kancelarii Prezydenta Paweł Mucha, rzecznik prezydenta Błażej Spychalski, szef gabinetu politycznego premiera Krzysztof Kubów, rzecznik rządu Piotr Müller, wiceszef MSWiA Paweł Szefernaker, szef Komitetu Wykonawczego PiS Krzysztof Sobolewski, wicerzecznik PiS Radosław Fogiel oraz poseł PiS Przemysław Czarnek. </p>
<p> Bielan poinformował też, że w środę odbyło się spotkanie szefów sztabów regionalnych. Dodał, że prezydent liczy na wsparcie nie tylko osób, które będą pracować w jego sztabie, ale także „na wsparcie tysięcy Polaków w całej Polsce”. </p>
<p> Mówiąc o najbliższych dniach kampanii prezydenta Bielan poinformował, że w czwartek w południe wyruszy Dudabus. Prezydent tego dnia odwiedzi: Kutno, Turek i Łowicz. W czwartek w Dudabusie dziennikarze będą mogli porozmawiać nie tylko z prezydentem, ale też z członkami sztabu wyborczego Dudy. </p>
<p> Bielan zapowiedział, że w kampanii prezydent Duda zaplanował dużo wyjazdów Dudabusem. </p>
<p> „Natomiast będą również konwencje programowe, które będą poświęcone tylko i wyłącznie propozycjom programowym. Spokojnie więc, bo wybory mamy 10 maja, a kampania trwa dopiero od dwóch tygodni” – dodał. </p>
</doc>
<doc id="file27232307" filename="prezydent-a-duda-kultura-debaty-to-cos-czego-brakuje-we-wspolczesnym-swiecie" parent_folder="web1" url="https://www.radiomaryja.pl/informacje/prezydent-a-duda-kultura-debaty-to-cos-czego-brakuje-we-wspolczesnym-swiecie/">
<p> Jesteś tutaj: Strona główna / Informacje / Polska / Prezydent A. Duda: Kultura debaty to coś, czego brakuje we współczesnym św... </p>
<p> Brak kultury dyskusji to problem ogólnoświatowy. Należy się temu przeciwstawiać, pokazując inny styl i klasę oraz dyskutując z użyciem argumentów opartych na faktach – mówił Andrzej Duda, prezydent RP, podczas finału Akademickich Mistrzostw Polski Debat Oksfordzkich. </p>
<p> Finał V edycji Akademickich Mistrzostw Polski Debat Oksfordzkich odbył się dziś w Pałacu Prezydenckim. Finałowej debacie przysłuchiwał się prezydent Andrzej Duda. </p>
<p> „Debata jest dla mnie czymś bardzo ważnym. Umiejętność prezentowania swoich argumentów, umiejętność dyskutowania, jest czymś, co powinno być rozwijane w naszym społeczeństwie. Zwłaszcza wśród ludzi młodych, którzy kształcąc się na najlepszych naszych uczelniach, aspirują do tego, by w przyszłości zajmować ważne, eksponowane funkcje w życiu gospodarczym, społecznym, a także w życiu politycznym. Nie byłoby żadnego rozwoju Rzeczypospolitej bez młodego pokolenia, młodych ludzi, którzy będą tę Rzeczpospolitą budowali. Umiejętność debaty i argumentowania, spierania się, jest naturalnym, wręcz niezbędnym elementem demokracji” – podkreślił prezydent. </p>
<p> Prezydent przedstawił elementy, które jego zdaniem składają się na debatę na wysokim poziomie. </p>
<p> „Przede wszystkim spokojna, oparta na faktach argumentacja. Jak najlepszy język polski, w sensie gramatycznym i lingwistycznym, a przede wszystkim kultura dyskusji” – wyliczył. </p>
<p> „Często mówi się, że w Polsce brakuje kultury dyskusji. Proszę Państwa, oczywiście, że brakuje. Jednak to nie jest wyłącznie problem Polski, to jest problem ogólnoświatowy. Tak jak problemem ogólnoświatowym jest także spłycenie języka, w szerokim tego słowa znaczeniu” – zaznaczył Andrzej Duda. </p>
<p> Prezydent zwrócił również uwagę na negatywne zjawiska współczesnej debaty publicznej. </p>
<p> „Chociażby fake newsy, o których tyle słyszymy. Najprzeróżniejsze informacje, które mają wprowadzić w błąd, które mają wywołać gniew i pobudzić agresję” – wymienił Andrzej Duda. </p>
<p> Jak ocenił „taka jest niestety natura dzisiejszych mediów” </p>
<p> „Jeżeli Państwo spojrzycie na chłodno, na tytuły, które możecie zobaczyć na poważnych – wydawałoby się – portalach internetowych, czy w gazetach, czy w ogóle w mediach, na paskach, w różnego rodzaju studiach telewizyjnych, to widzicie Państwo, że czasem tytuł zupełnie odbiega od rzeczywistej treści informacji, która pod nim się kryje” – podkreślił prezydent. </p>
<p> Według niego „najprościej jest się temu przeciwstawiać, pokazując inny styl i klasę oraz inny obraz funkcjonowania w otaczającej rzeczywistości”. </p>
<p> Akademickie Mistrzostwa Polski Debat Oksfordzkich to ogólnopolska akademicka inicjatywa mająca na celu promowanie wysokich standardów debaty oraz osiągnięć retoryki, erystyki i formatów wystąpień publicznych i dyskusji. Jej głównym organizatorem jest Krakowskie Stowarzyszenie Mówców. Udział w mistrzostwach biorą studenci z różnych ośrodków akademickich oraz przedstawiciele pokrewnych instytucji – stowarzyszeń i fundacji. </p>
<p> Zaproponowana przez organizatorów teza finałowej debaty brzmiała: „Polski system szkolnictwa wyższego powinien dążyć do zwiększenia elitarności, nawet jeśli zaszkodzi to jego egalitarności”. Debatę, po stronie oponentów tezy, wygrała drużyna międzywydziałowa Uniwersytetu Jagiellońskiego. Ich oponentami byli przedstawiciele poznańskiej Fundacji Edukacyjnej G5. </p>
</doc>
<doc id="file27232450" filename="prezydent-andrzej-duda-cieszy-ze-kultura-zydowska-polsce-odradza-sie" parent_folder="web1" url="https://www.radiomaryja.pl/informacje/prezydent-andrzej-duda-cieszy-ze-kultura-zydowska-polsce-odradza-sie/">
<p> Jesteś tutaj: Strona główna / Informacje / Polska / Prezydent Andrzej Duda: Cieszy mnie, że kultura żydowska w Polsce odradza s... </p>
<p> Ogromnie cieszy mnie to, że kultura żydowska w Polsce odradza się i że wspiera to tak wielu Polaków – mówił prezydent Andrzej Duda w piątek na noworocznym spotkaniu z przedstawicielami społeczności żydowskiej w Polsce. </p>
<p> W spotkaniu udział wzięli także m.in. pierwsza dama Agata Kornhauser-Duda, ambasador Izraela w Polsce Anna Azari, naczelny rabin Polski Michael Schudrich, przewodniczący Towarzystwa Społeczno-Kulturalnego Żydów w Polsce Artur Hofman i przewodniczący Gminy Wyznaniowej Żydowskiej w Warszawie Lesław Piszewski. </p>
<p> Prezydent zaznaczył, że spotkanie ze społecznością żydowską odbywa się po raz 11 i zapoczątkował je prezydent Lech Kaczyński w 2006 r. </p>
<p> Podkreślił, że spotkanie odbywa się dopiero w piątek 13 stycznia, ponieważ ruchome święto żydowskie Chanuka wypadło w 2016 r. w wigilię Bożego Narodzenia, i stąd po ustaleniach z rabinem Schudrichem zdecydowano, że zostanie ono przeniesione na okres poświąteczny. W związku z tym nie odbyło się tradycyjne zapalenie świec z okazji Chanuki. </p>
<p> Prezydent mówił, że ważne jest dla niego to, iż spotkanie wypada w bliskości świątecznych wydarzeń dla wyznawców judaizmu i dla katolików. Przywołał także Ogólnopolski Dzień Judaizmu, którego obchody odbędą się 17 stycznia w Kielcach. </p>
<p> Prezydent podziękował wszystkim obecnym na spotkaniu. </p>
<p> „Chcę zapewnić, że jest to dla nas niezwykle ważne, a dla mnie jako prezydenta RP jest to ważne również w tym znaczeniu państwowym, bo to nasze spotkanie i państwa obecność jest elementem wspólnototwórczym, tej wielkiej wspólnoty ludzi, która zamieszkuje Rzeczpospolitą” – mówił. </p>
<p> Prezydent podkreślił, że bardzo często wraca do określenia „Rzeczpospolita przyjaciół” i chciałby, „żeby ona taka była zawsze”. </p>
<p> *** </p>
<p> Publikujemy całość przemówienie prezydenta Andrzeja Dudy podczas spotkania z przedstawicielami społeczności żydowskiej </p>
<p> Ekscelencjo, Pani Ambasador, Ekscelencjo, Panie Profesorze, Szanowni Państwo Ministrowie, Ekscelencjo, Panie Rabinie, Szanowni Panowie Przewodniczący, Prezesi, Wszyscy Dostojni Zgromadzeni Goście, </p>
<p> Bardzo serdecznie dziękuję za przybycie po raz kolejny na przestrzeni ostatnich lat do Pałacu Prezydenckiego na spotkanie. Jak przed chwilą powiedział pan, rozpoczynając uroczystość ‒ spotkanie, które nazwaliśmy w tym roku spotkaniem świąteczno-noworocznym. Chciałbym jednak, żebyśmy wszyscy pamiętali o tym, że jest to spotkanie tradycyjne. Spotkanie, które zazwyczaj do tej pory zawsze było spotkaniem związanym z zapaleniem świec chanukowych, ale ponieważ święto Chanuki jest świętem ruchomym w kalendarzu, tak się w tym roku wyjątkowo złożyło na przestrzeni ostatnich lat, że wypadło ono akurat w Wigilię Bożego Narodzenia, 24 grudnia. I z tego względu zdecydowaliśmy po ustaleniach z Jego Ekscelencją Panem Rabinem, że przeniesiemy je na okres poświąteczny, i że w związku, że święto Chanuki już się zakończyło, w tym roku wyjątkowo zapalenia świec chanukowych nie będzie. </p>
<p> Ale bardzo serdecznie dziękuję za to spotkanie, bo to jest spotkanie dla mnie bardzo ważne, które w tym roku – można powiedzieć – właśnie niejako wyjątkowo z racji tego dzisiejszego terminu, 13 stycznia, wypada pomiędzy różnymi świątecznymi wydarzeniami – zarówno dla tych, którzy są wyznawcami judaizmu, jak i dla tych, którzy, tak jak ja, są chrześcijanami, katolikami. To po pierwsze święto Chanuki, żydowskie święto radości, żydowskie święto rodziny, ciepła, wspominające cud, do którego doszło w Świątyni Jerozolimskiej, ale to także święto, które miało miejsce dosłownie kilka dni temu, dokładnie 8 stycznia. Święto dziesiątego dnia miesiąca Tewet ‒ święto, które także upamiętnia wydarzenia sprzed ponad dwóch tysięcy lat. Święto upamiętniające wydarzenia, które miały miejsce w związku z oblężeniem Jerozolimy, a tym samym Świątyni Jerozolimskiej, w 588 r. p.n.e. przez króla babilońskiego Nabuchodonozora. Święto tym razem nie radości – święto smutku, refleksji i modlitwy, bo święto upamiętniające także tych, których data śmierci i miejsce pochówku nie są znane. A więc dziś, po ponad 2,5 tysiąca lat, wspominające także wszystkich tych synów narodu żydowskiego, którzy stracili życie, zostali zamordowani w czasach Holokaustu. A więc święto refleksji i smutku, święto często i łez tak doskonale rozumiane – o czym chcę zapewnić – przez nas, Polaków, katolików, ludzi wierzących. My także mamy swoje święto – święto Wszystkich Świętych, gdy upamiętniamy naszych zmarłych bliskich z rodziny, ale tradycyjnie idziemy upamiętnić także wszystkich tych, na których grobach być nie możemy z różnych przyczyn. Dlatego że nie możemy na nie dotrzeć, bo są gdzieś daleko, albo dlatego że po prostu nie wiemy, gdzie są. </p>
<p> Jest to więc w tym sensie takim duchowym tradycja tożsama dla obydwu religii i dlatego na to święto, święto niezwykle ważne dla narodu żydowskiego, święto niezwykle ważne dla judaizmu, w sposób – powiedziałbym – piękny nakłada się także to wydarzenie, które dopiero nastąpi, a mianowicie Ogólnopolski Dzień Judaizmu: dzień dialogu międzyreligijnego pomiędzy religią chrześcijańską, katolicką a judaizmem. Ustanowione w 1997 roku i uroczystości z nim związane odbędą się wkrótce w Kielcach. Jest to więc takie nasze specyficzne spotkanie świąteczno-noworoczne obejmujące zarazem wiele świąt. </p>
<p> Ale przede wszystkim chciałem Państwu wszystkim niezwykle podziękować za przybycie do Pałacu Prezydenckiego, za to, że tutaj jesteście, za to, że razem z moją żoną możemy być z Państwem. Chcę zapewnić, że jest to dla nas niezwykle ważne, a dla mnie, jako Prezydenta Rzeczypospolitej, jest to ważne również w tym znaczeniu państwowym. Bo to nasze spotkanie i Państwa obecność jest elementem wspólnototwórczym tej wielkiej wspólnoty ludzi, którzy zamieszkują w Rzeczypospolitej. Bardzo często wracam do tego określenia „Rzeczpospolita Przyjaciół”. Chciałbym, żeby ona taka była zawsze i to, jak na przestrzeni ostatnich dziesięcioleci od 1989 roku obserwuję powrót na polską ziemię kultury żydowskiej, gdy obserwuję, jak ona się rozwija, gdy obserwuję, jak z zainteresowaniem przyjmuje ją wielu ludzi mieszkających w Polsce, którzy wcześniej z racji tragedii historycznej, która spotkała naród żydowski, ale i naród polski w okresie II wojny światowej, poprzez Holokaust, gdy kultura żydowska została de facto zniszczona na naszej ziemi – jak ona tutaj wraca, jak wraca do swojej tradycji, jak wraca do tych swoich korzeni, które w tej Polin, ziemi, na której możesz odpocząć, rozwijały się przez tysiąc lat, to musze powiedzieć, że moje serce napawa się radością. I dlatego się tak cieszę z tego dzisiejszego spotkania, gdy jest Państwa tutaj na tej sali tak wiele i reprezentujecie tak wiele organizacji, które w piękny sposób odradzają się bardzo często w Polsce, a przede wszystkim w piękny sposób działając, budując właśnie ten niezwykle ważny element wspólnotowy – i za to chciałem Państwu po raz kolejny ogromnie podziękować. </p>
<p> prezydent.pl/PAP/RIRM </p>
<p> GALERIA: Świąteczno-noworoczne spotkanie Pary Prezydenckiej z przedstawicielami społeczności żydowskiej w Polsce fot. Andrzej Hrechorowicz/KPRP </p>
</doc>
<doc id="file27232408" filename="prezydent-kultura-przenika-wszystkie-sfery-ludzkiej-aktywnosci" parent_folder="web1" url="https://www.radiomaryja.pl/informacje/prezydent-kultura-przenika-wszystkie-sfery-ludzkiej-aktywnosci/">
<p> Kultura przenika wszystkie sfery ludzkiej aktywności i wszyscy mają prawo w niej uczestniczyć – napisał prezydent Andrzej Duda w liście skierowanym do uczestników piątkowej uroczystości wręczenia Dorocznej Nagrody Ministra Kultury i Dziedzictwa Narodowego. </p>
<p> Prezydent w liście odczytanym przez podsekretarza stanu w Kancelarii Prezydenta Wojciecha Kolarskiego wyraził radość, że w roku stulecia odzyskania przez Polskę niepodległości „do grona przedstawicieli kultury dołączą kolejne znakomite osobistości” – teatru, filmu, muzyki, literatury, sztuk wizualnych, twórczości ludowej, dziedzictwa kulturowego, a także upowszechniania i animacji kultury. </p>
<p> „Różnorodność i bogactwo kategorii odpowiada roli i znaczeniu kultury dla naszej tożsamości, dla naszego duchowego rozwoju i życia. Kultura przenika wszystkie sfery ludzkiej aktywności i wszyscy mają prawo w miej uczestniczyć. Jest ważnym społecznym spoiwem, przestrzenią, w której stawia się ważne pytania i udziela ważnych odpowiedzi. Jest wreszcie tą sferą, która daje wytchnienie, pozwala na chwilę refleksji i sprawia, że możemy w pełni cieszyć się życiem i bardziej świadomie je przeżywać” – napisał prezydent. </p>
<p> Andrzej Duda przypomniał, że odzyskanie przez Polskę niepodległości, którego stulecie obchodzimy w tym roku, to zasługa powstań narodowych i dyplomatycznych zabiegów, ale – jak napisał – jest „w równym stopniu zasługą pisarzy, poetów, kompozytorów, malarzy i ludzi teatru, którzy w mrocznych czasach zaborów wykazując się niekiedy niezwykłą odwagą, a zawsze wielkim umiłowaniem ojczyzny, pielęgnowali, rozpalali i umacniali ducha polskości i nadziei, że wolna Polska w końcu się odrodzi”. </p>
</doc>
<doc id="file27232492" filename="prof-m-ryba-multikulturalizm-zwieksza-ryzyko-zamachow-w-europie" parent_folder="web1" url="https://www.radiomaryja.pl/informacje/prof-m-ryba-multikulturalizm-zwieksza-ryzyko-zamachow-w-europie/">
<p> Jesteś tutaj: Strona główna / Informacje / Świat / Prof. M. Ryba: multikulturalizm zwiększa ryzyko zamachów w Europie </p>
<p> O multikulturalizmie europejskim jako jednej z przyczyn tragicznych zamachów terrorystycznych we Francji, mówił prof. dr hab. Mieczysław Ryba w sobotniej audycji Aktualności dnia na antenie Radia Maryja. „Mówienie o tym, że to islamofobia jest odchodzeniem od rozumu” – wskazywał wykładowca KUL-u i WSKSiM. </p>
<p> W rozmowie z o. Piotrem Dettlaffem CSsR prof. dr hab. Mieczysław Ryba odniósł się do preferowanej przez wielu tezy, że środowiska, które pomagały zamachowcom to drugie bądź trzecie pokolenie imigrantów, a zagrożenie, które miałoby być efektem bieżącej fali napływu ludności muzułmańskiej do Europy jest nieadekwatne do tego, co się stało. </p>
<p> – No dobrze, ale skoro drugie czy trzecie pokolenie emigrantów zachowuje się w ten sposób, są tego typu przejawy skrajnej wrogości, skrajnego terroryzmu podszytego fundamentalizmem islamskim, to pytanie jest: Czy ten problem, przy nowej fali uchodźców, za 10, 20 czy 30 lat wzrośnie, czy się osłabi? – pytał wykładowca KUL-u i WSKSiM. </p>
<p> Jak ocenił, tworzenie multikulturalnego i zrelatywizowanego społeczeństwa jest wizją utopijną. Mamy w tym wypadku do czynienia z uderzeniem w państwa narodowe i w religię chrześcijańską. </p>
<p> Prof. dr hab. Mieczysław Ryba zauważył, że wprowadzenie stanu wyjątkowego we Francji oznacza brak panowania państwa nad zaistniałą sytuacją. </p>
<p> – Jeśli prezydent Francji decyduje się na zamknięcie granic tzn., że w ocenie francuskich służb specjalnych praktycznie nie panuje się nad sytuacją i trudno powiedzieć do końca, jak ta sytuacja dalej się rozwinie. Czym jest Francja? Francja jest jedną z najważniejszych sił w strukturze Unii Europejskiej. Pytanie na niedaleką przyszłość jest takie: Czy Europa, czy Europejczycy, czy sama Francja zaczną reflektować, że ta polityka, którą do tej pory prowadzono jest błędna czy też będą w nią brnąć – akcentował historyk. </p>
<p> Otwarcie granic przed napływającą falą imigrantów do Europy jednoznacznie wiąże się z możliwością przedostania się na terytorium kontynentu dużej liczby osób związanych z Państwem Islamskim czy innymi organizacjami terrorystycznymi – dodał wykładowca akademicki. </p>
<p> – Zwykła logika nam podpowiada, że jeśli Islamiści byli w stanie w tak dobrze strzeżonym państwie, jakim jest Francja, zorganizować tak gigantyczny zamach, o tak wielkiej skali, w samym centrum Francji, czyli w Paryżu, to przecież, jeśli jest ogromna masa uchodźców z Syrii czy innych krajów islamskich, to nie sposób sobie wyobrazić, że terroryści nie ulokowali tam swoich ludzi – mówił prof. dr hab. Mieczysław Ryba. </p>
<p> Wykładowca KUL-u i WSKSiM skrytykował także oskarżenia o islamofobię kierowane pod adresem przeciwników napływu imigrantów do Europy. </p>
<p> – Mówienie o tym, że jest to islamofobia jest odchodzeniem od rozumu. Jeśli ktokolwiek stawia pytania o bezpieczeństwo wspólnot, które mają przecież prawo do tego bezpieczeństwa, to na te pytania trzeba racjonalnie odpowiedzieć – dodał historyk. </p>
<p> O bezpieczeństwie Polski i Europy w kontekście zamachów terrorystycznych we Francji również na antenie Radia Maryja mówił prokurator Bogdan Święczkowski. WIĘCEJ </p>
<p> Całość rozmowy o. Piotra Dettlaffa CSsR z prof. Mieczysławem Rybą w sobotniej audycji Aktualności dnia można odsłuchać [tutaj]. </p>
</doc>
<doc id="file27232327" filename="program-kultura-w-sieci-rusza-nabor-wnioskow" parent_folder="web1" url="https://www.radiomaryja.pl/informacje/program-kultura-w-sieci-rusza-nabor-wnioskow/">
<p> Rusza nabór wniosków w programie „Kultura w sieci”. Ma on wesprzeć artystów, twórców oraz instytucje, które ze względu na pandemię koronawirusa nie mogą realizować swojej twórczości artystycznej w dotychczasowej formie. </p>
<p> Budżet programu to 20 mln zł. W jego ramach indywidualni artyści mogą otrzymać stypendium miesięczne w wysokości 3 tys. zł. </p>
<p> Wiceminister kultury Magdalena Gawin zaznaczyła, że zakres programu jest szeroki. </p>
<p> – Stypendia przyznawane są twórcom, artystom, animatorom, edukatorom działającym w dziedzinach literatury, sztuki wizualnej, muzyki, tańca, teatru, filmu, sztuki, twórczości ludowej, animacji i edukacji kulturalnej oraz zarządzania kulturą i wspierania rozwoju kadr kultury. Są to stypendia na sześć miesięcy od 1 maja do 30 października bieżącego roku – powiedziała Magdalena Gawin. </p>
<p> Z kolei indywidualne podmioty mogą starać się od resortu kultury o dotacje w kwocie od 5 do 150 tys. zł. Wnioski o pieniądze z programie „Kultura w sieci” można składać do 20 kwietnia. </p>
<p> Ministerstwo wskazało, że to nie jest jedyne rozwiązanie dla ludzi kultury. </p>
<p> Resort zwiększył też pulę na zasiłki socjalne dla artystów oraz wprowadził elastyczne sposoby rozliczania programów ministra czy też rozliczania finansowania przez Polski Instytut Sztuki Filmowej. </p>
</doc>
<doc id="file27232337" filename="reportaz-antykultura" parent_folder="web1" url="https://www.radiomaryja.pl/multimedia/reportaz-antykultura/">
<p> https://www.radiomaryja.pl/wp-content/uploads/2022/04/projekt-3-e1649067810675.png 450 600 Angelika Regulska https://www.radiomaryja.pl/wp-content/uploads/2021/11/logo_Radio-KatolickiGlosWTwoimDomu2021.png Angelika Regulska2022-04-04 12:24:002022-04-04 20:09:05[TYLKO U NAS] Dr A. Dąbrowski: Antykultura dostaje się do umysłów ludzi za pomocą edukacji i mediów. Pięknie się modlimy, ale musimy jeszcze we właściwy sposób wypełnić wartościami obszar kultury, polityki oraz przestrzeń życia społecznego </p>
<p> https://www.radiomaryja.pl/wp-content/uploads/2021/03/antykultura-iii.jpg 719 1257 Wojciech Papuga https://www.radiomaryja.pl/wp-content/uploads/2021/11/logo_Radio-KatolickiGlosWTwoimDomu2021.png Wojciech Papuga2021-03-19 17:30:262021-03-19 18:00:24Antykultura III: Marsz Przez Pojęcia </p>
<p> https://www.radiomaryja.pl/wp-content/uploads/2021/02/Antykultura-III-Feminizm-cz.-II.jpg 708 1261 Wojciech Papuga https://www.radiomaryja.pl/wp-content/uploads/2021/11/logo_Radio-KatolickiGlosWTwoimDomu2021.png Wojciech Papuga2021-02-26 17:30:072021-02-26 17:56:33Antykultura III: Feminizm cz. II </p>
<p> https://www.radiomaryja.pl/wp-content/uploads/2021/02/Antykultura-III-Antysztuka-cz.-II.jpg 695 1256 Wojciech Papuga https://www.radiomaryja.pl/wp-content/uploads/2021/11/logo_Radio-KatolickiGlosWTwoimDomu2021.png Wojciech Papuga2021-02-12 17:30:072021-02-12 17:55:37Antykultura III: Antysztuka cz. II </p>
<p> https://www.radiomaryja.pl/wp-content/uploads/2021/01/Antykultura-1.jpg 704 1255 Wojciech Papuga https://www.radiomaryja.pl/wp-content/uploads/2021/11/logo_Radio-KatolickiGlosWTwoimDomu2021.png Wojciech Papuga2021-01-15 17:30:232021-01-15 17:55:45Antykultura III: Żołnierze Wyklęci i propaganda w PRL cz.I </p>
<p> https://www.radiomaryja.pl/wp-content/uploads/2021/01/Antykultura.jpg 713 1252 Łukasz Brzeziński https://www.radiomaryja.pl/wp-content/uploads/2021/11/logo_Radio-KatolickiGlosWTwoimDomu2021.png Łukasz Brzeziński2021-01-01 17:30:182021-01-01 19:27:19Antykultura III: Czy marksizm zginął? </p>
<p> https://www.radiomaryja.pl/wp-content/uploads/2020/04/antykultura-ii-praworzadnosc-i-demokracja-w-ue-cz7.jpg 748 1348 Administrator https://www.radiomaryja.pl/wp-content/uploads/2021/11/logo_Radio-KatolickiGlosWTwoimDomu2021.png Administrator2020-04-03 17:30:152020-04-04 11:57:45Antykultura II: Praworządność i demokracja w UE cz.7 </p>
<p> https://www.radiomaryja.pl/wp-content/uploads/2020/03/reportaz-3.png 716 1273 Wojciech Papuga https://www.radiomaryja.pl/wp-content/uploads/2021/11/logo_Radio-KatolickiGlosWTwoimDomu2021.png Wojciech Papuga2020-03-27 17:30:082020-03-27 17:53:23Antykultura II: Reportaż: Propaganda antypolska na Zachodzie cz.VI </p>
<p> https://www.radiomaryja.pl/wp-content/uploads/2020/03/antykultura.png 709 1261 Wojciech Papuga https://www.radiomaryja.pl/wp-content/uploads/2021/11/logo_Radio-KatolickiGlosWTwoimDomu2021.png Wojciech Papuga2020-03-20 17:30:422020-03-21 15:14:04Antykultura II: Propaganda Sowiecka na zachodzie </p>
<p> https://www.radiomaryja.pl/wp-content/uploads/2020/03/reportaz.png 678 1243 Wojciech Papuga https://www.radiomaryja.pl/wp-content/uploads/2021/11/logo_Radio-KatolickiGlosWTwoimDomu2021.png Wojciech Papuga2020-03-13 17:30:482020-03-21 15:13:51Antykultura II: Kultura Świętych w walce z antykulturą </p>
<p> https://www.radiomaryja.pl/wp-content/uploads/2020/02/reportaz-1.png 683 1254 Wojciech Papuga https://www.radiomaryja.pl/wp-content/uploads/2021/11/logo_Radio-KatolickiGlosWTwoimDomu2021.png Wojciech Papuga2020-02-21 17:30:582020-03-21 15:12:39Antykultura II: Marcin Luter i rewolucja protestancka </p>
<p> https://www.radiomaryja.pl/wp-content/uploads/2020/02/antykultura-ii-logo-e1582270937219.png 400 711 Wojciech Papuga https://www.radiomaryja.pl/wp-content/uploads/2021/11/logo_Radio-KatolickiGlosWTwoimDomu2021.png Wojciech Papuga2020-02-21 08:42:332020-02-21 14:17:18W TV Trwam rusza dziś 2 sezon „Antykultury”. Reportaż ujawnia źródła ideologii gender </p>
<p> https://www.radiomaryja.pl/wp-content/uploads/2017/12/telewizja-trwam.jpg 400 600 Wojciech Papuga https://www.radiomaryja.pl/wp-content/uploads/2021/11/logo_Radio-KatolickiGlosWTwoimDomu2021.png Wojciech Papuga2020-02-17 21:36:292020-02-17 21:36:29W piątek w TV Trwam premiera drugiego sezonu „Antykultury” </p>
<p> https://www.radiomaryja.pl/wp-content/uploads/2019/12/reportaz-4.png 698 1251 Wojciech Papuga https://www.radiomaryja.pl/wp-content/uploads/2021/11/logo_Radio-KatolickiGlosWTwoimDomu2021.png Wojciech Papuga2019-12-20 17:30:342020-03-21 15:12:02Antykultura: Cele europejskiego super państwa </p>
<p> https://www.radiomaryja.pl/wp-content/uploads/2019/11/reportaz-4.png 709 1274 Wojciech Papuga https://www.radiomaryja.pl/wp-content/uploads/2021/11/logo_Radio-KatolickiGlosWTwoimDomu2021.png Wojciech Papuga2019-11-29 17:55:082020-03-21 15:11:39Antykultura: LGBT i ideologia gender </p>
<p> https://www.radiomaryja.pl/wp-content/uploads/2019/10/reportaz-antykultura-nowa-lewica-i-rewolucja-roku-1968.jpg 759 1347 Administrator https://www.radiomaryja.pl/wp-content/uploads/2021/11/logo_Radio-KatolickiGlosWTwoimDomu2021.png Administrator2019-10-25 17:30:382020-03-21 15:08:41Antykultura: Nowa lewica i rewolucja roku 1968 </p>
</doc>
<doc id="file27232305" filename="resort-kultury-i-dziedzictwa-narodowego-rusza-z-projektem-kultura-bez-barier" parent_folder="web1" url="https://www.radiomaryja.pl/informacje/resort-kultury-i-dziedzictwa-narodowego-rusza-z-projektem-kultura-bez-barier/">
<p> Jesteś tutaj: Strona główna / Informacje / Polska / Resort kultury i dziedzictwa narodowego rusza z projektem „Kultura bez b... </p>
<p> „Kultura bez barier” to nowy projekt realizowany przez resort kultury i dziedzictwa narodowego. Ma on na celu ułatwienie dostępu do oferty kulturalnej osobom z niepełnosprawnościami. </p>
<p> [Projekt „Kultura bez barier”] ma pomóc instytucjom kultury w dostosowaniu oferty do potrzeb różnych odbiorców i upowszechnić dostępność. W jego ramach powstaną praktyczne rozwiązania dla instytucji kultury, które mają pomóc dostosować się do potrzeb osób z niepełnosprawnościami. Następnie model zostanie przetestowany w 100 wybranych w konkursie instytucjach kultury – bibliotekach, domach i ośrodkach kultury, galeriach oraz teatrach. Wartość projektu wynosi 25 mln złotych. </p>
<p> Wiceminister Jarosław Sellin: Jestem przekonany, że projekt #KulturaBezBarier przyniesie doskonałe rezultaty i otworzy drogę do realizacji kolejnych tego rodzaju inicjatyw z wykorzystaniem środków europejskich. Zdaję sobie sprawę, ile pracy jest jeszcze przed nami. @funduszpfron </p>
<p> — Ministerstwo Kultury i Sportu (@MKDNiS) June 10, 2021 </p>
<p> Podmioty, które otrzymają grant w ramach projektu „Kultura bez barier”, będą realizowały zaplanowane działania przy wsparciu lidera i partnerów projektu. Projekt „Kultura bez barier” otrzymał dofinansowane z Funduszy Europejskich z Programu Wiedza Edukacja Rozwój. </p>
<p> – Projekt jest tak skonstruowany, że będą wypracowane dobre praktyki. Zostanie stworzony model, który zostanie później wdrożony w instytucjach kultury. Ważne jest to, iż projekt będzie oddziaływać na szerszą rzeszę osób. To są ludzie, którzy są wykluczeni, a na równi chcą współuczestniczyć w dobrach kultury – powiedział Leszek Buller, dyrektor Centrum Projektów Europejskich. </p>
<p> Wiceminister Jarosław Sellin podczas prezentacji nowego programu #KulturaBezBarier: Naszym celem jest wsparcie i przyspieszenie procesu zapewniania osobom ze szczególnymi potrzebami równego dostępu do kultury w Polsce. </p>
<p> — Ministerstwo Kultury i Sportu (@MKDNiS) June 10, 2021 </p>
<p> Z przeprowadzonego na zlecenie Państwowego Funduszu Rehabilitacji Osób Niepełnosprawnych w 2017 r. badania potrzeb osób z niepełnosprawnościami wynika, że aż 72 procent badanych stwierdziło, że w obiektach kultury nie ma możliwości posługiwania się językiem migowym. Na niedostosowanie obiektów kultury do potrzeb wskazało też 36 procent badanych osób z dysfunkcją ruchu. </p>
</doc>
<doc id="file27232285" filename="rozpoczal-sie-nabor-wnioskow-do-programu-kultura-bez-barier" parent_folder="web1" url="https://www.radiomaryja.pl/informacje/rozpoczal-sie-nabor-wnioskow-do-programu-kultura-bez-barier/">
<p> Nabór wniosków do programu „Kultura bez barier” trwa do 26 kwietnia. Ministerstwo Kultury i Dziedzictwa Narodowego (MKiDN) jest strategicznym partnerem krajowym projektu realizowanego przez Państwowy Fundusz Rehabilitacji Osób Niepełnosprawnych (PFRON) – napisano na stronie resortu kultury. </p>
<p> UWAGA❗️ Ruszył konkurs grantowy dla instytucji kultury, które chcą poprawić dostępność swojej oferty dla osób ze szczególnymi potrzebami. 🔵 Nabór: do 26.04.2022 r. 🔵 Do 250 000 zł bez wkładu własnego. 🔵 Realizacja projektów: do 15.06.2023 r. Więcej ➡️ https://t.co/PHDvdbO8wz </p>
<p> — Ministerstwo Kultury i Dziedzictwa Narodowego (@kultura_gov_pl) March 18, 2022 </p>
<p> Jak wyjaśniono, „do 26 kwietnia instytucje kultury – samorządowe, państwowe i współprowadzone – mogą składać wioski o dotację na przygotowanie przedsięwzięć kulturalnych, które będą w pełni dostępne dla wszystkich uczestników – niezależnie od stopnia ich sprawności – w ramach projektu >>Kultura bez barier<<, finansowanego z Europejskiego Funduszu Społecznego”. </p>
<p> Głównym celem programu jest „poprawa dostępności oferty polskich instytucji kultury dla osób z niepełnosprawnościami”. W jego ramach granty na łączną kwotę 20 mln zł zostaną przekazane instytucjom kultury z całej Polski, wyłonionym w drodze konkursu. </p>
<p> Nabór wniosków trwa do 26 kwietnia, a o finansowanie mogą ubiegać się instytucje kultury – samorządowe, państwowe i współprowadzone. Maksymalna wysokość grantu wynosi 250 tys. zł (wkład własny nie jest wymagany). </p>
<p> Projekty mogą być realizowane do 15 czerwca 2023 roku. </p>
<p> „Beneficjenci programu będą mogli także liczyć na wsparcie w trakcie realizacji projektów w ramach szkoleń warsztatowych, spotkań sieciujących i tutoringu” – napisano w informacji. </p>
<p> Program „Kultura bez barier” finansowany jest ze środków Unii Europejskiej „w ramach Osi priorytetowej IV. Innowacje społeczne i współpraca ponadnarodowa, Działanie 4.3 Współpraca ponadnarodowa Programu Operacyjnego Wiedza Edukacja Rozwój na lata 2014-2020”. </p>
<p> Więcej informacji o programie można znaleźć [tutaj]. </p>
</doc>
<doc id="file27232400" filename="ruszyl-program-kultura-interwencje-2018-etno-polska" parent_folder="web1" url="https://www.radiomaryja.pl/informacje/ruszyl-program-kultura-interwencje-2018-etno-polska/">
<p> Ruszył program „Kultura – Interwencje 2018. Etno Polska”. To forma wsparcia dla kultury ludowej. Jest on skierowany do artystów i zespołów folklorystycznych oraz do wszystkich środowisk, które promują kulturę tradycyjną. Rząd na ten cel przeznaczył w tym roku blisko 7 mln zł. </p>
<p> O szczegółach w Kancelarii Prezesa Rady Ministrów podczas konferencji mówili wicepremierzy: Beata Szydło i Piotr Gliński. Program na pewno będzie cieszył się ogromnym zainteresowaniem m.in. w środowiskach wiejskich – oceniła Beata Szydło. </p>
<p> – Jest to kolejne zobowiązanie, które dzisiaj wchodzi w życie. Program dotyczący wspierania kultury ludowej, tradycyjnej, kierowany do artystów i zespołów folklorystycznych do wszystkich środowisk, które promują kulturę tradycyjną, tradycje lokalne. To program, który będzie cieszył się zainteresowaniem przede wszystkim w małych miejscowościach – powiedziała Beata Szydło. </p>
<p> Wnioski o dofinansowanie w ramach programu „EtnoPolska” można składać od dzisiaj do 20 sierpnia. Program – jak zapowiedzieli wicepremierzy – będzie kontynuowany w następnych latach. </p>
</doc>
<doc id="file27232488" filename="sejm-wysoka-kultura-ryszarda-petru-prosze-nie-walic-sie-w-leb" parent_folder="web1" url="https://www.radiomaryja.pl/informacje/sejm-wysoka-kultura-ryszarda-petru-prosze-nie-walic-sie-w-leb/">
<p> Jesteś tutaj: Strona główna / Informacje / Polska / Sejm: Wysoka kultura Ryszarda Petru? „Proszę nie walić się w łeb”... </p>
<p> Ryszard Petru, lider partii Nowoczesna z sejmowej mównicy powiedział do poseł prof. Krystyny Pawłowicz: „Proszę nie walić się w łeb, jak ja do Pani mówię”. Takiego języka dawno w Sejmie nikt nie używał. </p>
<p> Wraz z wejściem do Sejmu ugrupowania Nowoczesna pojawił się w parlamencie dość osobliwy – nowoczesny język. A zaprezentował go osobiście lider tej formacji. </p>
<p> – Zapraszamy, panią poseł Pawłowicz na demonstrację 12 grudnia o godz.12.00 pod siedzibą Trybunału Konstytucyjnego. Proszę nie walić się w łeb jak ja do Pani mówię. Mam prośbę – nie podkręcajcie atmosfery, której nie ma – mówił w Sejmie Ryszard Petru. </p>
<p> Te skandaliczne słowa padły w czasie wymiany zdań dotyczącej powiadomienia przez poseł Krystynę Pawłowicz prokuratury o groźbie zamachu na Jarosława Kaczyńskiego. Taką groźbę zawiera wpis internetowy inicjatora Komitetu Obrony Demokracji Mateusza Kijowskiego. Wzywa on do zastrzelenia prezesa Prawa i Sprawiedliwości. </p>
<p> Petru twierdzi, że ten wpis pojawił się na fejkowym profilu, założonym przez anonimową osobę. To między innymi powinna właśnie ustalić prokuratura – czy wpisu dokonał Mateusz Kijowski, czy ktoś inny – mówi Krystyna Pawłowicz. </p>
</doc>
<doc id="file27232478" filename="swietokrzyskie-atrakcje-sportowe-i-kulturalne-na-ferie" parent_folder="web1" url="https://www.radiomaryja.pl/informacje/swietokrzyskie-atrakcje-sportowe-i-kulturalne-na-ferie/">
<p> Warsztaty artystyczne i naukowe, gry, konkursy, zabawy i wycieczki zaplanowały dla dzieci i młodzieży z okazji ferii zimowych świętokrzyskie instytucje kultury. Ośrodki rekreacji zapraszają na zajęcia sportowe, a stoki narciarskie – na „białe szaleństwo”. </p>
<p> Rozpoczyna się zimowa przerwa szkolna dla uczniów pięciu województw – w tym woj. świętokrzyskiego – która potrwa do końca stycznia. </p>
<p> Mnóstwo atrakcji czeka na spędzających ferie w Kielcach. Centrum Geoedukacji na kieleckiej Wietrzni, zaplanowało prelekcje, warsztaty i pokazy z motywami geologicznymi, dostępne zarówno dla indywidualnych gości jak i grup zorganizowanych. Będzie można tam m. in. poznać paleontologiczny recykling, uczestniczyć w wyprawie do wnętrza ziemi i spróbować swoich sił w szlifowaniu kamieni. </p>
<p> Odwiedzający Energetyczne Centrum Nauki Kieleckiego Parku Technologicznego, poza obejrzeniem interaktywnej wystawy instytucji, będą mogli uczestniczyć w zajęciach prowadzonych w Laboratorium „Generator Mocy”. Dowiedzą się skąd bierze się prąd, poznają różne rodzaje paliw i stworzą ekologiczną baterię. </p>
<p> Instytut Designu zaprasza młodsze dzieci do udziału w zajęciach „Czarno na białym”, które przybliżą w jaki sposób kontrast służy projektowaniu. Będą warsztaty wykonywania gier planszowych (warcaby, domino, talie kart) i papierowych szablonów oraz typograficzne. </p>
<p> Z kolei Ośrodek Myśli Patriotycznej i Obywatelskiej przygotował dla starszych „Ferie ze Strategią” – uczestniczy będą grali w gry strategiczne, własnoręcznie tworzyli modele postaci i scenografii gier oraz uczyli się planowania taktyki rozgrywek. </p>
<p> Cieszące się największą popularnością młodych widzów spektakle z repertuaru Teatru Lalki i Aktora „Kubuś”, będzie można oglądać w ferie na scenie instytucji. Zaplanowano też zabawę karnawałową i warsztaty zasad bezpiecznego zachowania na drodze – w ramach Świętokrzyskiej Akademii Bezpieczeństwa – które poprowadzą kieleccy policjanci. </p>
<p> Młodzież, która chce spróbować swoich sił w aktorstwie może uczestniczyć w zajęciach teatru „Pegaz”, działającego w Kieleckim Centrum Kultury. Warsztaty będą poświęcone technice i estetyce mowy, emisji głosu, interpretacji tekstu, reżyserii i technikom gry aktorskiej. </p>
<p> Odwiedzający oddziały kieleckiego Muzeum Narodowego będą mogli m.in. poznać zwyczaje karnawałowe w dawnej Polsce i uczestniczyć w zajęciach plastycznych (Pałac Biskupów Krakowskich), zgłębić tajniki działania instrumentów muzycznych z różnych stron świata i poznać kulturę Skandynawii, Chin i Afryki (Muzeum Dialogu Kultur), pobawić się w gry towarzyskie z początków XX w. (Muzeum Lat Szkolnych Stefana Żeromskiego) i sprawdzić wiedzę o Henryku Sienkiewiczu (pałacyk pisarza w Oblęgorku). Muzeum Zabawek i Zabawy zaprasza na warsztaty plastyczne, bębniarskie, projektowania i wykonywania elementów gier planszowych oraz głośne czytanie bajek. </p>
<p> Szkoła Tańca Kieleckiego Teatru Tańca przygotowała warsztaty taneczne dla dzieci i młodzieży, z rożnych kategorii tańca jazzowego, hip hopu, salsy, tańca klasycznego i disco. </p>
<p> Zajęcia i turnieje m.in. piłki siatkowej, koszykówki, strzeleckie, bokserskie, tenisa stołowego, bilardowe będą się odbywały w kilku halach sportowych w mieście. Będzie można także nauczyć się pływać, jeździć na nartach i zgłębić tajniki karate. </p>
<p> Większość zajęć jest bezpłatna, a na niektóre obowiązują rezerwacje. Harmonogramy przedsięwzięć i informacje o zapisach dostępne są na stronach internetowych poszczególnych instytucji i kieleckiego magistratu. </p>
<p> Równie interesującą ofertę zajęć na ferie przygotowały instytucje kultury i sportu w Sandomierzu, Starachowicach, Skarżysku-Kamiennej, Ostrowcu Świętokrzyskim oraz mniejszych miastach regionu. </p>
<p> Jeśli tylko pogoda dopisze, w ferie nie będą się nudzili miłośnicy jazdy na nartach i snowboardzie. W woj. świętokrzyskim będzie można skorzystać z oferty ośmiu ośrodków narciarskich, zlokalizowanych w Kielcach („Telegraf” i „Stadion”), Krajnie, Niestachowie, Tumlinie, Bodzentynie, Bałtowie i w Konarach. Przy stokach funkcjonuje kilkadziesiąt wyciągów, a na szusujących czeka w sumie pięć kilometrów tras. </p>
<p> Warunki do jazdy są bardzo dobre – trasy pokrywa obecnie 40-70 centymetrów białego puchu. A może być jeszcze lepiej – według prognoz meteorologów, w najbliższych dniach w woj. świętokrzyskim powinien utrzymywać się lekki mróz, mogą też występować opady śniegu. </p>
</doc>
<doc id="file27232293" filename="sympozjum-polska-przyroda-kultura-nauka-gospodarka-ekologia" parent_folder="web1" url="https://www.radiomaryja.pl/informacje/sympozjum-polska-przyroda-kultura-nauka-gospodarka-ekologia/">
<p> Jesteś tutaj: Strona główna / Informacje / Polska / Sympozjum „Polska przyroda – kultura, nauka, gospodarka, ekologia”... </p>
<p> W Cisnej odbywa się dwudniowe sympozjum pod hasłem „Polska przyroda – kultura, nauka, gospodarka, ekologia”. Wydarzenie organizuje „Fundacja DABAR – Dialog Kultur i Religii Pogranicza Polski, Ukrainy i Słowacji”. Patronat medialny nad wydarzeniem objęły m.in. TV Trwam i Radio Maryja. </p>
<p> Spotkanie rozpoczęło się Eucharystią w kościele parafialnym w Cisnej. Ks. prof. dr hab. Henryk Witczyk podczas homilii przywołał słowa o. dr Tadeusza Rydzyka CSsR, dyrektora i założyciela Radia Maryja. </p>
<p> – W sytuacji, w której obecnie znajduje się Polska, należy podjąć modlitwę w intencji narodu i Ojczyzny o ocalenie wspólnoty dzieci ochrzczonego narodu – jak mówił Prymas Tysiąclecia. Trzeba zwrócić się do Pana Boga, o potężną modlitwę powinniśmy zabiegać wszyscy. Dyrektor Radia Maryja zwrócił również uwagę na potrzebę dialogu między Polakami – wskazał ks. prof. dr hab. Henryk Witczyk. </p>
<p> Sympozjum „Polska przyroda – kultura, nauka, gospodarka, ekologia” odbywa się w Cisnej, czyli w miejscowości i gminie ważnej dla całego regionu Bieszczad, w której jak w soczewce skupiają się problemy związane zarówno z ochroną polskiej przyrody, jak i jej znaczenia dla całej gospodarki narodowej i rozwoju społeczno-kulturalnego mieszkańców Polski – mówił w przesłanym nagraniu prof. Przemysław Czarnek, minister edukacji i nauki. </p>
<p> – W pięknym zakątku Polski, tak bogatym w naturę i przyrodę, dyskutujemy na temat właśnie przyrody, ekologii i klimatu. To są niezwykle ważne tematy, które muszą być zgłębiane i analizowane. Jestem przekonany, że to dwudniowe sympozjum naukowe będzie kolejnym etapem naszych prac nad tymi ważnymi tematami. Kolejny etap zapowiadamy już na wiosnę przyszłego roku – wyjaśnił prof. Przemysław Czarnek. </p>
<p> Edward Siarka, wiceminister klimatu i środowiska, zwrócił uwagę na strategie ochrony przyrody w wymiarze europejskim i światowym. </p>
<p> – To są olbrzymie wyzwania, które mogą bardzo mocno wpłynąć na życie pojedynczego człowieka, ale mogą mocno wpływać na szanse rozwojowe naszego państwa. Dzisiaj to wielkie wyzwanie dla polskiego rządu, abyśmy sprostali tym wszystkim zapisom, które w tych dokumentach są, a one są w wielu miejscach niebezpieczne dla Polski – podkreślił wicemin. Edward Siarka. </p>
<p> Józef Kubica, dyrektor generalny Lasów Państwowych, wskazywał na zagrożenia, jakie wynikają z unijnej strategii bioróżnorodności 2030. W jej ramach kraje zobowiązały się do utworzenia sieci obszarów chronionych, obejmujących co najmniej 30 proc. unijnych terenów lądowych i morskich. </p>
<p> – Prawie 3 mln powierzchni leśnej miałoby zostać wyłączone z produkcji. Nie można byłoby tam wejść, zbierać jagód, pozyskiwać żadnego drewna. To byłby ścisły rezerwat puszczy, czyli ma to wszystko spokojnie rosnąć i zgnić, a w efekcie w przyszłości się spalić, ponieważ za 50 lat będą tam pozawalane drogi i nikt tam nie wjedzie. Lasów Państwowych nie będzie wówczas stać na całą ochronę przeciwpożarową, którą utrzymujemy na terenie całego kraju. Jest to totalna aberracja, absolutnie nie ma na to zgody – poinformował dyrektor generalny Lasów Państwowych. </p>
<p> Sympozjum honorowym patronatem objął premier Mateusz Morawiecki. Patronat medialny nad wydarzeniem sprawują m.in. TV Trwam i Radio Maryja. </p>
</doc>
<doc id="file27232518" filename="tydzien-z-kultura-chrzescijanska-w-radomiu" parent_folder="web1" url="https://www.radiomaryja.pl/informacje/tydzien-z-kultura-chrzescijanska-w-radomiu/">
<p> Wydział Duszpasterski Kurii Diecezji Radomskiej oraz Stowarzyszenie „Młyńska” Verum Bonum Pulchrum zapraszają na Tydzień Kultury Chrześcijańskiej przebiegający pod hasłem: „Cultura Porta Fidei”. Tydzień potrwa od 6 do 13 października. </p>
<p> Inauguracja Tygodnia Kultury Chrześcijańskiej odbędzie się 6 października. O godz. 18:00 w radomskiej katedrze sprawowana będzie Msza św. </p>
<p> Na kolejne dni zaplanowano m.in.: wernisaż wystawy „ Droga ikony „, czyli opowiadanie o ikonopisaniu, „Rzymskie pasje„ czy „Kiermasz Książki Katolickiej„ przygotowany przez Polskie Wydawnictwo Encyklopedyczne z Radomia. </p>
<p> Organizatorzy zachęcają do zwiedzenia wystawy prezentowanej w Muzeum im. Jacka Malczewskiego w Radomiu. Wystawa prezentuje dorobek artystyczny jednego z najwybitniejszych księży artystów związanych z Radomiem. </p>
<p> Program: </p>
<p> 6 października (niedziela) – Inauguracja Tygodnia Kultury Chrześcijańskiej </p>
<p> 18.00 – Msza święta w Katedrze NMP w Radomiu. </p>
<p> Liturgiczne wykonanie Mszy G-dur, D.167 Franciszka Schuberta; wykonawcy: Monika Świostek – sopran, Marek Szymański – tenor, Rafał Korpik – bas, Chór Camerata Iagellonica, Radomska Orkiestra Kameralna, Maciej Żółtowski – dyrygent </p>
<p> 7 października (poniedziałek) </p>
<p> 18.30 – „Droga ikony” – wernisaż wystawy, opowiadanie o ikonopisaniu, warsztaty ikonopisania; Parafia Matki Bożej Królowej Świata w Radomiu (księża Filipini) </p>
<p> 8 października (wtorek) </p>
<p> 18.30 – „Rzymskie pasje” – spotkanie autorskie z Hanną Suchocką, Ambasadorem RP przy Stolicy Apostolskiej; Parafia pw. Matki Bożej Miłosierdzia w Radomiu </p>
<p> 9 października (środa) </p>
<p> 12.00 i 18.00 – Projekcja filmu „Bella”, reż. A. Monteverde; Ośrodek Kultury i Sztuki „Resursa Obywatelska” w Radomiu (12 zł) </p>
<p> 17.00 – „Sacrum w architekturze” – wernisaż wystawy malarstwa Jacka Wojtysiaka; Miejska Biblioteka Publiczna im. Józefa A. i Andrzeja S. Załuskich w Radomiu </p>
<p> 10 października (czwartek) </p>
<p> W godzinach od 10.00 do 14.30 – Przegląd teatrów amatorskich: </p>
<p> – „Poszukiwanie Boga” – etiuda w wykonaniu grupy teatralnej „Żywe Słowo” w V LO im. R. Traugutta w Radomiu, reż. Hanna Jaworska (20 minut), </p>
<p> – „Porozmawiajmy o życiu i śmierci” w wykonaniu uczniów Zespołu Szkól Samochodowych, według Krzysztofa Bizio, reż. Ks. Tomasz Waśkiewicz (1 godz. 15 minut), </p>
<p> – „Rozmowa z diabłem doktora Lutra w Wartburgu 1521” – monodram Radosława Siary z „Teatru Poszukiwań” OKiSz „Resursa Obywatelska”, na podstawie tekstu Leszka Kołakowskiego (40 min), </p>
<p> – „Jeden dzień z życia gimnazjalisty Januszka” – Teatr Scene z Katolickiego LO w Radomiu, na podstawie utworu Sebastiana Równego, reż. Wojciech Ługowski (30 min) </p>
<p> – „Modlitwa Heloizy” – monodram Karoliny Skrzek (VI LO) na podstawie tekstu Leszka Kołakowskiego, reż. Adrian Szary (20 min); Ośrodek Kultury i Sztuki „Resursa Obywatelska” w Radomiu </p>
<p> 16.30 – „Rodzime sacrum” – wernisaż wystawy fotografii Pawła Putona; Miejska Biblioteka Publiczna im. Józefa A. i Andrzeja S. Załuskich w Radomiu </p>
<p> 17.00 – „Franciszek i Jan Paweł II – tak różni i tak podobni” – spotkanie z Grzegorzem Polakiem, dziennikarzem i publicystą; Miejska Biblioteka Publiczna im. Józefa A. i Andrzeja S. Załuskich w Radomiu </p>
<p> 10, 11 października (czwartek, piątek) </p>
<p> W godzinach od 9.00 do 18.30: „Kiermasz Książki Katolickiej” przygotowany przez Polskie Wydawnictwo Encyklopedyczne z Radomia; Miejska Biblioteka Publiczna im. Józefa A. i Andrzeja S. Załuskich w Radomiu </p>
<p> 11 października (piątek) </p>
<p> 18.00 – „Symbolika chrześcijańska” – wernisaż wystawy malarstwa Moniki Mazur; Ośrodek Kultury i Sztuki „Resursa Obywatelska” w Radomiu </p>
<p> 19.00 – „Księga Hioba” – monodram Stanisławy Celińskiej; Parafia pw. św. Jana Chrzciciela w Radomiu </p>
<p> 12 października (sobota) </p>
<p> 17.00 – „Wiara” – spektakl na podstawie poezji Jerzego Lieberta, Karola Wojtyły i Zbigniewa Herberta w wykonaniu Teatru Seminaryjnego Wyższego Seminarium Duchownego w Radomiu; Wyższe Seminarium Duchowne w Radomiu </p>
<p> 13 października (niedziela) </p>
<p> 18.00 – „Uwewnętrznienie. Mysterium” – spektakl na podstawie hymnów maryjnych Romana Brandstaettera, reż. J. Stępkowski, kierownictwo muzyczne P. Zych, wykonanie artyści z Zespołu Szkół Muzycznych imienia Oskara Kolberga w Radomiu; Zespół Szkół Muzycznych imienia Oskara Kolberga w Radomiu </p>
</doc>
<doc id="file27232314" filename="tylko-u-nas-a-plucinska-objawienie-to-proces-zwienczony-w-kluczu-ktory-stanowi-wiara-kultury-tradycyjne-sa-kulturami-sensualistycznymi-i-trzeba-pokazac-ze-przyjelismy-syna-bozego-ze-jestesmy-w" parent_folder="web1" url="https://www.radiomaryja.pl/informacje/tylko-u-nas-a-plucinska-objawienie-to-proces-zwienczony-w-kluczu-ktory-stanowi-wiara-kultury-tradycyjne-sa-kulturami-sensualistycznymi-i-trzeba-pokazac-ze-przyjelismy-syna-bozego-ze-jestesmy-w/">
<p> Jesteś tutaj: Strona główna / Informacje / Polska / [TYLKO U NAS] A. Plucińska: Objawienie to proces zwieńczony w kluczu, k... </p>
<p> Objawienie to nic innego jak proces zwieńczony w kluczu, który stanowi wiara. Pamiętajmy, że kultury tradycyjne są kulturami sensualistycznymi i trzeba wszystkie obrzędy, zwyczaje pokazać, trzeba pokazać, że przyjęliśmy Syna Bożego, że jesteśmy wierni Bogu. Nie widzimy, ale wierzymy, bo zaufaliśmy Mu. Dlatego w XVI wieku wprowadzano poświęcenie kredy w świątyniach i zaznaczanie na drzwiach – mówiła Aldona Plucińska, etnograf, we wtorkowej audycji „Aktualności dnia” na antenie Radia Maryja. </p>
<p> Pokłon Mędrców ze Wschodu złożony Dziecięciu Jezus, opisywany w Ewangelii przez św. Mateusza (Mt. 2, 1-12), symbolizuje pokłon świata pogan, wszystkich ludzi, którzy klękają przed Bogiem Wcielonym. To jedno z najstarszych świąt w Kościele. Trzej królowie być może byli astrologami, którzy ujrzeli gwiazdę – znak narodzin Króla. Jednak pozostanie tajemnicą, w jaki sposób stała się ona dla nich czytelnym znakiem, który wyprowadził ich w daleką i niebezpieczną podróż do Jerozolimy. [czytaj więcej] </p>
<p> Święto Trzech Króli – obok Wielkanocy – jest najstarszym świętem w tradycji chrześcijańskiej, bo już w II wieku wspominano ten dzień. </p>
<p> Gość Radia Maryja wskazała, że już 5 stycznia rozpoczynamy świętowanie uroczystości Objawienia Pańskiego. </p>
<p> – 5 stycznia to ostatni dzień godów i będziemy przeżywać ostatni święty wieczór. Jest to wigilia, czyli czas postu, kiedy pojawia się na stołach jadło obrzędowe. Panie domu, gospodynie wniosą na stół przykryty białym obrusem ciasto rogate, czyli pierogi nadziewane serem bądź słynne sójki śląskie, czyli pierogi albo z kapusty czy buraków cukrowych wypełnione kaszą jaglaną i upieczone w piecu chlebowym. W niektórych regionach Polski dzisiaj, a szczególnie na Kurpiach, dzieci zostaną obdarowane ciastem obrzędowym, czyli figurkami, takimi jak: konie, krowy, byczki, kozy, barany, zające, jelonki i niedźwiedzie, które określa się mianem byśków. Gospodarze zawieszą czy postawią w domu duże ciasta zbudowane na kręgu, a pośrodku będzie osadzony gospodarz, gospodyni i dookoła zwierzątka. Dzieci obowiązkowo dzisiaj otrzymują od osób dorosłych jabłka i orzechy – powiedziała Aldona Plucińska. </p>
<p> Etnograf zwróciła uwagę, że dzisiaj na Ziemi Sieradzkiej w domostwach wygasa się ogień tam, gdzie są paleniska, piece po to, żeby w uroczystość Objawienia Pańskiego wnieść nowy ogień, czyli nowe światło przyniesione z kościoła od zapalonej świecy czy Paschału. </p>
<p> – Ognia nie będzie można wygasić aż w wigilię św. Jana. Wygaszenie ognia czy dołożenie nowego sprawiłoby zakłócenie porządku, radości i miłości, jaka znajduje się w domostwie. Dzisiaj już świętujemy, przygotowujemy się do jutrzejszej uroczystości. Jak długa jest historia przyjęcia chrześcijaństwa przez Polaków, przez Polskę, przez naszych przodków, tak bogactwo tego dnia było i jest ogromne. (…) Objawienie to proces zwieńczony w kluczu, który stanowi wiara. Pamiętajmy, że kultury tradycyjne są kulturami sensualistycznymi i trzeba wszystkie obrzędy, zwyczaje pokazać, trzeba pokazać, że przyjęliśmy Syna Bożego, że jesteśmy wierni Bogu. Nie widzimy, ale wierzymy, bo zaufaliśmy Mu. Dlatego w XVI wieku wprowadzano poświęcenie kredy w świątyniach i zaznaczanie na drzwiach – podkreśliła gość audycji „Aktualności dnia”. </p>
<p> Aldona Plucińska zauważyła, że biel kredy odgrywa bardzo ważną symbolikę, ponieważ kolor biały jest kolorem czystości oraz dobra. </p>
<p> – Po dzisiaj, jako spadkobiercy ciągu kulturowego, kreślimy na drzwiach, nad progiem, nad wejściem, na granicy sacrum i profanum. W przeszłości nasi przodkowie kreślili po całym swoim domostwie: od okna do okna, od drzwi do drzwi, po płotach, po oborze, po stodole, po szopach, po drzewach. Zabezpieczano wszystko, by się darzyło, ponieważ przestrzeń była zdecydowanie większa – zaznaczyła etnograf. </p>
<p> – Oprócz poświęconej kredy do domostw przynosi się kadzidło i mirrę. Współcześnie używa się (nasi przodkowie także używali) ziaren jałowca czy żywicy. Pamiętajmy, że mirra, którą otrzymał Syn Boży, Jezus Chrystus, była cennym balsamem z czerwonych jagód, bardzo drogim, sprowadzanym z Arabii. Balsamem namaszczano też zmarłych. Mirra była dodawana do wina jako środek odurzający, szczególnie dostawali ją skazańcy na śmierć. Kadzidłem w wydaniu polskim, na słowiańszczyźnie okadzano domostwa i to nie tylko 6 stycznia. Orszak rodzinny obchodził całą zagrodę, całe gospodarstwo – dodała gość Radia Maryja. </p>
<p> Aldona Plucińska przypomniała, że w źródłach nie ma liczby mędrców ze Wschodu. Tylko w psalmie i przez wzgląd na trzy dary przyjęto, że króli było trzech. Także może różnić się interpretacja napisu, który czynimy na drzwiach domów – wskazała. </p>
<p> „Panu dzięki oddawajmy” to hasło tegorocznego Orszaku Trzech Króli. Z powodu pandemii nie będzie dużych wydarzeń, ale więcej mniejszych w całym kraju. „Nasze materiały rozesłaliśmy do 2,5 tys. miejsc w Polsce, by pomóc zorganizować kolędowanie” – powiedział Piotr Giertych, przewodniczący fundacji Orszak Trzech Króli. [więcej] </p>
<p> – Korona symbolizuje trzech mędrców. Mądrzy ludzie szli, mieli wiedzę, ale słuchali innych, nie byli zadufani w sobie. Słuchali, rozmawiali, nie dali się zwieść Herodowi. Dotarli do Jezusa i zobaczyli w Dziecięciu – Władcę Świata, Króla. Powędrowali w swoje strony, głosząc i dając świadectwo Słowa Bożego – podsumowała etnograf. </p>
<p> Całą rozmowę z udziałem Aldony Plucińskiej w audycji „Aktualności dnia” można odsłuchać [tutaj]. </p>
</doc>
<doc id="file27232344" filename="tylko-u-nas-b-szydlo-rodzina-tozsamosc-kultura-te-sfery-zycia-powinny-pozostac-w-gestii-panstw-czlonkowskich-ue" parent_folder="web1" url="https://www.radiomaryja.pl/informacje/tylko-u-nas-b-szydlo-rodzina-tozsamosc-kultura-te-sfery-zycia-powinny-pozostac-w-gestii-panstw-czlonkowskich-ue/">
<p> Jesteś tutaj: Strona główna / Informacje / Polska / [TYLKO U NAS] B. Szydło: Rodzina, tożsamość, kultura – te sfery życia powinn... </p>
<p> Takie sfery życia jak: rodzina, tożsamość, kultura – powinny pozostać w gestii państw członkowskich. Nie powinno być tak dużej ingerencji Unii Europejskiej, jak w tej chwili – zaznaczyła wicepremier Beata Szydło podczas niedzielnych „Rozmów niedokończonych” w TV Trwam. </p>
<p> Beata Szydło wskazała, iż Unia Europejska musi się zmienić, ponieważ kierunek, który w tej chwili dominuje we Wspólnocie, odchodzi od wartości chrześcijańskich. </p>
<p> – Wszystko to, co Europa najlepsze ma i miała – wywodziło się właśnie z właśnie z tego fundamentu. UE odchodzi od wartości, zdaje się też pogrążać w kolejnych kryzysach: począwszy od kryzysu bankowego, strefy euro, przez migracyjny, który wprowadził tak dużo chaosu, po kryzys zaufania do instytucji, który najbardziej wyraził się poprzez decyzję Wielkiej Brytanii o opuszczeniu Wspólnoty. Rolą naszej polskiej reprezentacji – mam nadzieję, że będzie to silna reprezentacja PiS – w połączeniu z ugrupowaniami z innych krajów Europy Środkowej jest właśnie powrócić do korzeni, budować przyszłość Europy w oparciu o wartości, które stanowią jej siłę – wskazała wicepremier. </p>
<p> .@BeataSzydlo: UE przede wszystkim musi się zmienić. Ten kierunek, który w tej chwili tam dominuje, odchodzi od wartości chrześcijańskich </p>
<p> Polityk zwróciła uwagę, że w Unii Europejskiej próbuje się budować nowy stylu życia, który określa się mianem „nowoczesnego i postępowego”. To kontra do modelu funkcjonującego w Polsce oraz całej Europie Środkowej, czyli tradycyjnej rodziny, poszanowania dla osób wierzących, tolerancji, sprawiedliwości i równości – mówiła Beata Szydło. </p>
<p> – Niedawno byłam na konferencji w Budapeszcie, gdzie rozmawialiśmy o roli Europy Środkowej w kontekście budowania przyszłości Unii Europejskiej w oparciu o wartości chrześcijańskie. Wniosek, który nasunął się uczestnikom był jeden: to jest właśnie rola naszego regionu (…). Nasz region, Europa Środkowa, to państwa, które najszybciej się rozwijają. Można powiedzieć, że są najbardziej prounijne, bo dbają właśnie o to, aby UE mogła się rozwijać. Jest tu ogromny entuzjazm, jeśli chodzi o podejście do Unii. Jednocześnie mamy program i wizję zmian zmierzających do tego, aby ocalić w Europie to, co jest najcenniejsze. Powiem więcej – aby Unia przetrwała, żeby Unia się rozwijała. Myślę, że jest duża szansa, aby taka prounijna koalicja powstała. Koalicja tych, którzy rozumieją, że trzeba budować Unię, która łączy, a nie dzieli i jednocześnie jest Unią szanującą poszczególne państwa członkowskie (…). Takie sfery życia jak: rodzina, tożsamość, kultura – powinny pozostać w gestii państw członkowskich. Nie powinno być tak dużej ingerencji Unii Europejskiej, jak w tej chwili –podkreśliła gość TV Trwam. </p>
<p> .@BeataSzydlo: Są pewne obszary, w które UE nie powinna wkraczać. To dotyczy rodziny, tradycji, kultury, tożsamości, tego, żeby nie ingerowano w media. To dotyczy również reformy sądownictwa pic.twitter.com/rbfl0nSbcu </p>
</doc>
<doc id="file27232284" filename="tylko-u-nas-dr-a-dabrowski-antykultura-dostaje-sie-do-umyslow-ludzi-za-pomoca-edukacji-i-mediow-pieknie-sie-modlimy-ale-musimy-jeszcze-we-wlasciwy-sposob-wypelnic-wartosciami-obszar-kultury-pol" parent_folder="web1" url="https://www.radiomaryja.pl/informacje/tylko-u-nas-dr-a-dabrowski-antykultura-dostaje-sie-do-umyslow-ludzi-za-pomoca-edukacji-i-mediow-pieknie-sie-modlimy-ale-musimy-jeszcze-we-wlasciwy-sposob-wypelnic-wartosciami-obszar-kultury-pol/">
<p> Jesteś tutaj: Strona główna / Informacje / Polska / [TYLKO U NAS] Dr A. Dąbrowski: Antykultura dostaje się do umysłów ludzi za ... </p>
<p> Trzeba pamiętać, że korzeniem kultury jest religia, a antykultura chce to wszystko zniszczyć i przeprowadzić rewolucję obyczajową (…). Pięknie się modlimy i wypełniamy kościoły, ale musimy jeszcze we właściwy sposób wypełnić tymi wartościami obszar kultury, polityki oraz przestrzeń życia społecznego. To właśnie one są siłą, która jest w stanie uratować młode pokolenie – podkreślił dr Artur Dąbrowski, prezes Akcji Katolickiej archidiecezji częstochowskiej, w programie „Rozmowy niedokończone” na antenie TV Trwam. </p>
<p> W ostatnich latach często słyszymy, że zalewa nas antykultura. Prezes Akcji Katolickiej archidiecezji częstochowskiej definiując to pojęcie, odniósł się do tego, czym jest tradycyjna kultura. </p>
<p> – Każda kultura jest osadzona w konkretnych wartościach. Kultura tradycyjna oparta jest na wartościach chrześcijańskich, filozofii greckiej oraz prawie rzymskim. Są to podstawowe filary, na których oparta jest nasza cywilizacja. Widzimy jednak, że od pewnego czasu, a dokładnie od 1968 roku, mamy do czynienia z oficjalnym podważaniem tej rzeczywistości kulturowej. Nagle nastąpił wybuch antywartości, które stoją w opozycji do tych tradycyjnych – powiedział dr Artur Dąbrowski. </p>
<p> Gość „Rozmów niedokończonych” zwrócił uwagę, że antywartości są dziś wprowadzone w wiele dziedzin życia. Ponadto chcą one zastąpić tradycyjną kulturę opartą na chrześcijaństwie. </p>
<p> – Tradycyjna kultura jest wypierana na różne sposoby. Robi się to tak jak na wojnie, czyli jest walka bezpośrednia i pozorowana (…). Trzeba pamiętać, że korzeniem kultury jest religia, a antykultura chce to wszystko zniszczyć i przeprowadzić rewolucję obyczajową. Neomarksiści wiedzą, że ludzka natura nie znosi pustki, więc proponują nam instynkt płciowy jako siłę napędową rewolucji kulturowej – wskazał prezes Akcji Katolickiej archidiecezji częstochowskiej. </p>
<p> Rozmówca wyjaśnił, że zwolennicy antykultury chcą przedstawiać nowe wartości pod przykrywką dobra, dlatego dokonują zmiany pojęć. Ponadto robią wszystko, by wyprzeć wartości, które tworzą zachodnią cywilizację. </p>
<p> – Antykultura nie chce być przedstawiana jako przeciwieństwo dobrych wartości, dlatego dokonuje rewizji pojęć. Fundamentem każdej cywilizacji jest rodzina. Chrześcijańska kultura mówi, jak wygląda rodzina. Jasno wyjaśnia, że małżeństwo to związek zawarty między mężczyzną i kobietą. Natomiast w antykulturze rodziną jest taki układ, jaki tylko człowiek sobie zażyczy. Chrześcijaństwo mówi o obyczajach w sferze życia płciowego człowieka, a w antykulturze słyszymy, że jedynym instynktem płciowym niezgodnym z naturą człowieka jest ten, którego człowiek nie może zaspokoić. Pojawia się aberracja intelektualna, która chce zmieniać pojęcia, nadawać im nowy kształt i wymiar. Niestety to działanie jest ukierunkowane na młodych ludzi, ponieważ to oni są najwrażliwsi – podkreślił dr Artur Dąbrowski. </p>
<p> Obserwując skutki antykultury, widzimy, że ma ona negatywny wpływ na człowieka i jego rozwój. Prezes Akcji Katolickiej archidiecezji częstochowskiej zauważył, że mimo to zwolennicy rewolucji kulturowej przedstawiają ją w pozytywnym świetle, co przekłada się na fakt, że współczesny człowiek chętnie po nią sięga. </p>
<p> – Widzimy, że dziś antykultura dostaje się do umysłów ludzi za pomocą edukacji i środków masowego przekazu. Jest również pewną formą buntu, który wydaje się atrakcyjny – zaznaczył gość programu „Rozmowy niedokończone”. </p>
<p> Rozmówca podkreślił, że zwolennicy antykultury chcą zniszczyć nasze państwo, dlatego zaczynają od niszczenia Kościoła, który jest podstawowym fundamentem Polski. </p>
<p> – Dla środowisk liberalno-lewicowych gra pojęciami i wkładanie w nauczanie Kościoła nauk, których tak naprawdę nie naucza, stało się normą. Jest to zagrywka, którą wykorzystuje się nie tylko w Polsce. Ostatnio w Finlandii oskarżono kobietę o zbrodnie przeciwko ludzkości za to, że jasno wyraziła swoje poglądy na temat homoseksualizmu i małżeństwa, odwołując się do Biblii – poinformował dr Artur Dąbrowski. </p>
<p> Zdaniem prezesa Akcji Katolickiej archidiecezji częstochowskiej najlepszą bronią katolików, służącą do obrony przed narzuconymi antywartościami, jest przełożenie nauki Kościoła na życie codzienne. </p>
<p> – Pięknie się modlimy i wypełniamy kościoły, ale musimy jeszcze we właściwy sposób wypełnić tymi wartościami obszar kultury, polityki oraz przestrzeń życia społecznego. To właśnie one są siłą, która jest w stanie uratować młode pokolenie – zaznaczył rozmówca. </p>
</doc>
<doc id="file27232310" filename="tylko-u-nas-j-m-jackowski-o-wypowiedzi-r-terleckiego-nt-solidarnej-polski-potrzebna-jest-kultura-dialogu-a-nie-stawiania-spraw-na-ostrzu-noza-i-straszenia-jakims-uderzaniem-po-lapkach-bo-to-o" parent_folder="web1" url="https://www.radiomaryja.pl/informacje/tylko-u-nas-j-m-jackowski-o-wypowiedzi-r-terleckiego-nt-solidarnej-polski-potrzebna-jest-kultura-dialogu-a-nie-stawiania-spraw-na-ostrzu-noza-i-straszenia-jakims-uderzaniem-po-lapkach-bo-to-o/">
<p> Jesteś tutaj: Strona główna / Informacje / Polska / [TYLKO U NAS] J. M. Jackowski o wypowiedzi R. Terleckiego nt. Solidarnej... </p>
<p> Potrzebna jest kultura dialogu i uzgadniania stanowisk, a nie stawiania spraw na ostrzu noża i straszenia jakimś poklepywaniem czy uderzaniem po łapkach, bo to ośmiesza cały obóz Zjednoczonej Prawicy. To sprawia wrażenie, jakby to były dyskusje chłopca w piaskownicy, któremu zabrano łopatkę i odgraża się, co on zrobi w zamian za to swojemu koledze, który mu zabrał łopatkę – mówił w rozmowie z TV Trwam senator Jan Maria Jackowski. </p>
<p> 9 maja odbędą się przedterminowe wybory na prezydenta Rzeszowa. Wiąże się to z rezygnacją z tej funkcji dotychczasowego włodarza tego miasta Tadeusza Ferenca, spowodowaną względami zdrowotnymi. Ferenc jako swojego następcę zaproponował polityka Solidarnej Polski Marcina Warchoła. Tymczasem Porozumienie zapowiedziało wystawienie swojego kandydata na prezydenta Rzeszowa [więcej]. </p>
<p> Wicemarszałek Sejmu Ryszard Terlecki zapowiedział niedawno, że również PiS desygnuje swojego kandydata na tę funkcję [więcej]. </p>
<p> – Dla szeroko rozumianych zwolenników obozu dobrej zmiany szczególnie niezrozumiałe są te podziały wewnątrz obozu dobrej zmiany, ponieważ pan minister Warchoł wydawał się być niemalże idealnym kandydatem obozu dobrej zmiany. Od dawna było wiadomo, że będzie ubiegał się o tę funkcję, przygotowywał się do tego, ma bardzo dobre przygotowanie merytoryczne, pochodzi osobiście z Rzeszowa, jest posłem z tamtego okręgu, jest znany w tym terenie i cieszy się szacunkiem w różnych środowiskach. Jest odbierany jako młody, dynamiczny, prężny kandydat, który jest w stanie dać nowe impulsy do rozwoju Rzeszowa. Stąd te wszystkie dyskusje wewnątrz obozu Zjednoczonej Prawicy są niezrozumiałe i sprawiają wrażenie, że po prostu tutaj chodzi o jakieś ambicjonalne spory, a tego nasi zwolennicy bardzo nie lubią – ocenił Jan Maria Jackowski. </p>
<p> Ryszard Terlecki w rozmowie z dziennikarzami odniósł się do postawy posłów Solidarnej Polski, którzy w głosowaniu za dołączeniem do porządku obrad informacji wicepremiera Piotra Glińskiego ws. procedury przyznawania rekompensat w ramach Funduszu Wsparcia Kultury zagłosowali wbrew stanowisku Prawa i Sprawiedliwości, popierając stanowisko opozycji. SP w oświadczeniu wyjaśniła, że wyborcy Zjednoczonej Prawicy mają prawo do informacji w sprawie środków z funduszu wsparcia artystów [więcej]. </p>
<p> „Nie wiedzieliśmy, że tak będzie, pokazali nam figę, przyjmujemy to do wiadomości, będziemy działać konsekwentnie” – stwierdził Terlecki. Na pytanie, co w tej sytuacji zrobi PiS, odpowiedział: „Damy po łapie”. Do tej wypowiedzi odniósł się rozmówca TV Trwam. </p>
<p> – To są niepoważne stwierdzenia, z bardzo prostej przyczyny. Ludzie są zaniepokojeni, oczekiwaliby od polityków, aby zgodnie, harmonijnie współpracowali w tym trudnym momencie, który mamy w Polsce w tej chwili w związku z pandemią i kryzysem gospodarczym oraz innymi problemami, które są w naszym kraju, żeby po prostu wspólnie działać, a nie działać na zasadzie ambicjonalnej i na tym, że aparat PiS nie rozumie, że musi ze swoimi koalicjantami uzgadniać pewne kwestie. Potrzebna jest kultura dialogu i uzgadniania stanowisk, a nie stawiania spraw na ostrzu noża i straszenia jakimś poklepywaniem czy uderzaniem po łapkach, bo to ośmiesza cały obóz Zjednoczonej Prawicy. To sprawia wrażenie, jakby to były dyskusje chłopca w piaskownicy, któremu zabrano łopatkę i odgraża się, co on zrobi w zamian za to swojemu koledze, który mu zabrał łopatkę – podkreślił Jan Maria Jackowski. </p>
<p> Polityk odniósł się również do możliwości przejścia w przyszłości niektórych polityków Porozumienia np. do ugrupowania Polska 2050 Szymona Hołowni. </p>
<p> – Nie zdziwiłbym się, gdyby niektórzy politycy młodszej generacji, a więc przed czterdziestką, w przyszłości poszukiwali swojego szczęścia politycznego w ruchu Szymona Hołowni, i to politycy, którzy wywodzą się z szeroko rozumianego obozu Zjednoczonej Prawicy. Tak sytuacja by mnie osobiście nie zdziwiła, to by było pewnym symptomem, bardzo znamiennym i to by oznaczało, że słabo oceniają przyszłość obozu Zjednoczonej Prawicy – powiedział senator. </p>
</doc>
<doc id="file27232422" filename="tylko-u-nas-ks-prof-bortkiewicz-historia-alfiego-evansa-pokazuje-rozpietosc-pomiedzy-kulturami-zycia-i-smierci" parent_folder="web1" url="https://www.radiomaryja.pl/informacje/tylko-u-nas-ks-prof-bortkiewicz-historia-alfiego-evansa-pokazuje-rozpietosc-pomiedzy-kulturami-zycia-i-smierci/">
<p> Jesteś tutaj: Strona główna / Informacje / Polska / [TYLKO U NAS] Ks. prof. Bortkiewicz: Historia Alfiego Evansa pokazuje rozpiętość po... </p>
<p> Historia Alfiego Evansa pokazuje nam rozpiętość pomiędzy prawem a etyką, rozpiętość pomiędzy kulturą życia a kulturą śmierci – mówił w sobotnich „Aktualnościach dnia” w Radiu Maryja ks. prof. Paweł Bortkiewicz. Etyk komentował sprawę śmierci niespełna dwuletniego chłopca, na którego dalsze ratowanie nie zgodziły się szpital i brytyjski sąd. </p>
<p> Ciężko chory na niezdiagnozowaną chorobę neurologiczną Alfie zmarł w liverpoolskim szpitalu w nocy z piątku na sobotę. O śmierci chłopca poinformowali jego rodzice. [czytaj więcej] </p>
<p> Ks. prof. Paweł Bortkiewicz na antenie Radia Maryja zwrócił uwagę, że przypadek dwulatka pokazuje nam „rozpiętość między kulturą życia a kulturą śmierci”. </p>
<p> – Kultura śmierci została tutaj wsparta przez formalne decyzje sądu brytyjskiego, który odmówił z jednej strony dziecku prawa do życia, a z drugiej strony odmówił rodzicom tego dziecka prawa do opieki nad nim – zaznaczył ks. profesor przypominając, że „to zostało potwierdzone następnie przez Europejski Trybunał Praw Człowieka w Strasburgu”. </p>
<p> – Trybunał w Strasburgu (…) właściwie nie wnikając w istotę rzeczy zajął się tylko stroną formalną, stroną zgodności orzeczeń brytyjskich z prawodawstwem brytyjskim. Ale nie zwrócił już uwagi np. na to, że te orzeczenia są w gruncie rzeczy niezgodne – (…) z Deklaracją Praw Człowieka, z Konwencją Praw Dziecka. Nie są zgodne też z Europejską Konwencją Bioetyczną. (…) Te wszystkie akty prawne europejskie, międzynarodowe zostały właściwie naruszone – zauważył gość „Aktualności dnia”. </p>
<p> Ksiądz profesor zwrócił uwagę również na olbrzymie zaangażowanie ze strony kultury życia. Walczyli oczywiście rodzice, ale także ludzie nie znający tego dziecka – przypomniał. </p>
<p> – Mobilizowali się, czy to poprzez media społecznościowe czy poprzez bezpośrednie wsparcie rodziców i śp. Alfiego przed ambasadami brytyjskimi, konsulatami (…) w Polsce czy innych krajach. Zabrały w tej sprawie głos bardzo poważne instytucje, takie jak Konferencja Episkopatu Polski poprzez zespół ekspertów ds. bioetycznych tej Konferencji; zabrał głos pan prezydent Andrzej Duda, zabrał głos papież Franciszek – wskazał. </p>
<p> Tych aktów solidarności nie można pominąć milczeniem – powiedział ks. prof. Paweł Bortkiewicz, etyk, wykładowca UAM w Poznaniu i WSKSiM w Toruniu. </p>
<p> Całość rozmowy z ks. prof. Pawłem Bortkiewiczem dostępna jest [tutaj]. </p>
</doc>
<doc id="file27232313" filename="tylko-u-nas-ks-prof-p-bortkiewicz-o-sytuacji-polaka-przebywajacego-w-brytyjskim-szpitalu-to-polsko-brytyjski-konflikt-polityczny-ale-rowniez-konflikt-cywilizacyjny-konflikt-pomiedzy-kultura-sm" parent_folder="web1" url="https://www.radiomaryja.pl/informacje/tylko-u-nas-ks-prof-p-bortkiewicz-o-sytuacji-polaka-przebywajacego-w-brytyjskim-szpitalu-to-polsko-brytyjski-konflikt-polityczny-ale-rowniez-konflikt-cywilizacyjny-konflikt-pomiedzy-kultura-sm/">
<p> Jesteś tutaj: Strona główna / Informacje / Polska / [TYLKO U NAS] Ks. prof. P. Bortkiewicz o sytuacji Polaka przebywającego ... </p>
<p> Z jednej strony rząd Wielkiej Brytanii legalizuje decyzję eutanatyczną i opowiada się w sposób bardzo uległy wobec tej mentalności przeciwnej życiu, a z drugiej strony mamy rząd polski, który wykazuje wolę ratowania życia tego człowieka do końca, a przynajmniej podjęcia takiej próby. (…) Mamy tutaj pewne powody do tego, aby próbować podjąć takie działania. W pewnym sensie jest to konflikt polityczny, ale jest też konfliktem cywilizacyjnym, bo mamy kwestię zmagania się pomiędzy kulturą śmierci a kulturą życia – mówił w poniedziałkowych „Aktualnościach dnia” na antenie Radia Maryja ks. prof. Paweł Bortkiewicz. Etyk odniósł się w ten sposób do trwającej od pewnego czasu batalii o życie Polaka przebywającego w jednym ze szpitali w Wielkiej Brytanii. </p>
<p> W placówce, w brytyjskim Plymouth, przebywa Polak w stanie śpiączki. W grudniu brytyjski sąd uznał, że należy zaprzestać czynności podtrzymujących życie pacjenta. Na to jednak nie zgodziła się matka i rodzeństwo. W rozmowie z TV Trwam siostra Polaka poinformowała, że już po raz czwarty jej bratu wstrzymano podawanie pożywienia i wody [więcej]. </p>
<p> To jest Sławek, który umiera z głodu i pragnienia w brytyjskim szpitalu. Proszę o rozpowszechnianie. pic.twitter.com/5BroJ1xbQb </p>
<p> – Jest straszliwy dramat, którego nie jesteśmy w stanie sobie zobrazować. Jedyne, co możemy wyrazić, to słowo solidarności zarówno z tym panem, jak i z jego najbliższymi. Druga sprawa to kwestia pewnego podziału w samej rodzinie, który tutaj jest dość charakterystyczny. Dotknę tylko tego tematu, ale w jakimś sensie on przypomina mi sytuację z marca 2005 roku, kiedy w Stanach Zjednoczonych umierała – też w wyniku decyzji sądu, ostatecznie Sądu Najwyższego – Terri Schiavo, co do której eutanazji zadecydował sąd na wniosek męża tej osoby, natomiast rodzice protestowali przeciwko odłączeniu twierdząc, że Terri Schiavo wykazuje jeszcze pewne oznaki świadomości. Okazało się, że w takim konflikcie głosów rodzinnych względy prawne, względy małżeńskie (nawet jeśli to jest mąż, który w wypadku Terri Schiavo w międzyczasie zaczął zawiązywać nowy związek partnerski), decyzja męża przeważyła w tym konflikcie rodzinnym – przypomniał ks. prof. Paweł Bortkiewicz. </p>
<p> W przypadku polskiego pacjenta w Plymouth mamy do czynienia również z płaszczyzną dotyczącą sprawy polityczno-cywilizacyjnej – wskazał etyk. </p>
<p> – Z jednej strony rząd Wielkiej Brytanii, który legalizuje decyzję eutanatyczną i opowiada się w sposób bardzo uległy wobec tej mentalności przeciwnej życiu, a z drugiej strony mamy rząd polski, który wykazuje wolę ratowania życia tego człowieka do końca, a przynajmniej podjęcia takiej próby. Trzeba nadmienić, że w Polsce chociażby właśnie działania prof. Talara w Bydgoszczy pokazują, że Polska w sposób nieprawdopodobny wręcz w skali światowej ma osiągnięcia w zakresie przywracania do życia osób skazanych w innych państwach na śmierć poprzez eutanazję. Mamy tutaj pewne powody do tego, aby próbować podjąć takie działania. W pewnym sensie jest to konflikt polityczny, ale jest też konfliktem cywilizacyjnym, bo mamy kwestię zmagania się pomiędzy kulturą śmierci a kulturą życia – tłumaczył kapłan. </p>
<p> W przypadku pacjentów przebywających w stanie śpiączki pojawia się kolejna kwestia związana z transplantacją organów. Dużym problemem etycznym jest w tym przypadku pojęcie zgody transplantacyjnej – podkreślił gość „Aktualności dnia”. </p>
<p> – Większość etyków wyraża przekonanie, że w przypadku transplantacji – zwłaszcza narządów pojedynczych, ale również narządów podwójnych – wymagana jest zgoda osoby, która ma być poddana dawstwu organów. Jeżeli ta osoba nie może tej zgody wyrazić, mogą ją wyrazić jej najbliżsi, ale tutaj mamy właściwie decyzję bez zgody najważniejszego zainteresowanego i – jak możemy się domyślać – wbrew zgodzie przynajmniej części jego rodziny – akcentował duchowny. </p>
<p> Ks. prof. Paweł Bortkiewicz zaznaczył, że gdy ma zapaść decyzja dotycząca transplantacji narządów pojedynczych, trzeba mieć moralną pewność śmierci człowieka, który daje organy. </p>
<p> – Rodzi się pytanie, czy taką moralną pewność rzeczywiście mamy. Bazujemy dzisiaj powszechnie na tzw. oksfordzkiej definicji śmierci z 1968 roku, która stwierdza, że śmierć człowieka dokonuje się w momencie ustania czynności podstawy pnia mózgu. (…) Ale wobec tego kryterium jest dzisiaj także wiele zastrzeżeń. Dlatego też sprawa przeszczepów narządów pojedynczych staje się dzisiaj sprawą kontrowersyjną. Wspomnę, że w literaturze polskiej jest monumentalna praca o. dr. Jacka Marii Norkowskiego OP, który napisał książkę „Medycyna na krawędzi”, w której demaskuje pewne – nazwijmy to delikatnie – błędy i niejasności związane z ustalaniem śmierci, przystosowaniem tego kryterium obecnego, i w konsekwencji pobieraniu narządów. To są pewne problemy dyskusyjne – powiedział kapłan. </p>
<p> Aby uniknąć problemów i niejasności związanych ze zgodą danej osoby na pośmiertne oddanie organów do transplantacji, warto rozważyć noszenie przy sobie stosownego zaświadczenia, potwierdzającego taką wolę – wskazał etyk. </p>
<p> – Powinniśmy w takiej sytuacji, żeby uniknąć wszelkich wątpliwości, nosić przy sobie oświadczenia, których wzory były zresztą publikowane przez niektóre z katolickich tygodników (…), w których podaję swoje dane. Mogę to oczywiście zrobić na własnym formularzu, po prostu nosząc ze sobą zaświadczenie, że w przypadku mojej śmierci proszę czy wyrażam zgodę na pobranie moich narządów dla celów transplantacyjnych. Ale to ja wyrażam zgodę. Nie mogę być do tej zgody w jakiś sposób komercyjny nakłaniany, tym bardziej nie mogę też być przymuszany. To jest suwerenna decyzja człowieka, która jest decyzją bardzo szlachetną, ale taką, która nie jest obowiązkiem – podsumował gość Radia Maryja. </p>
<p> Całą rozmowę z ks. prof. Pawłem Bortkiewiczem w „Aktualnościach dnia” można odsłuchać [TUTAJ]. </p>
</doc>
<doc id="file27232304" filename="tylko-u-nas-ks-prof-p-bortkiewicz-wspolczesna-kultura-odwodzi-kobiety-od-macierzynstwa-wmawiajac-ze-jest-ono-wrecz-wyrazem-zniewolenia-unizenia-i-upodlenia" parent_folder="web1" url="https://www.radiomaryja.pl/informacje/tylko-u-nas-ks-prof-p-bortkiewicz-wspolczesna-kultura-odwodzi-kobiety-od-macierzynstwa-wmawiajac-ze-jest-ono-wrecz-wyrazem-zniewolenia-unizenia-i-upodlenia/">
<p> Jesteś tutaj: Strona główna / Informacje / Polska / [TYLKO U NAS] Ks. prof. P. Bortkiewicz: Współczesna kultura odwodzi kobiety o... </p>
<p> Współczesna kultura odwodzi kobiety od macierzyństwa, wmawiając, że jest ono wręcz wyrazem zniewolenia, uniżenia i upodlenia. W tej sposób obdziera się kobietę z jej piękna – powiedział ks. prof. Paweł Bortkiewicz TChr, etyk, w piątkowym felietonie z cyklu „Myśląc Ojczyzna” w TV Trwam. </p>
<p> W ostatnich czasach dostrzegamy problem zatracenia męskości oraz kobiecości wśród społeczeństwa. Do tej kwestii odniósł ks. prof. Paweł Bortkiewicz, mówiąc, że „mamy czasy, które promują wizerunek zniewieściałego mężczyzny, odzierając go z męstwa, a z drugiej strony to czasy kultury promujące wyzwoloną kobietę”. </p>
<p> – Współczesna kultura odwodzi kobiety od macierzyństwa, wmawiając, że jest ono wręcz wyrazem zniewolenia, uniżenia i upodlenia. W tej sposób obdziera się kobietę z jej piękna – powiedział etyk. </p>
<p> Tłumacząc przyczynę tych zjawisk, autor felietonu przytoczył słowa św. Jana Pawła II, które powiedział w czasie homilii na lotnisku w Masłowie 3 czerwca 1991 roku. </p>
<p> „Znamienna jest odpowiedź Chrystusa na to wołanie z tłumu, przypominające Mu o Jego Matce, o rodzinie. Oto Jezus stawia pytanie: >>Któż jest moją matką i którzy są moimi braćmi?<< (Mt 12,48). Pytanie to mogło nawet zaskoczyć słuchających. Chrystus jednak stawia to pytanie, aby z tym większą siłą zabrzmiała odpowiedź, jaką zamierza sam dać. Odpowiedź ta brzmi: >>Kto pełni wolę Ojca mojego, który jest w niebie, ten Mi jest bratem, siostrą i matką<<” – przypomniał słowa św. Jana Pawła II duchowny. </p>
<p> Ks. prof. Paweł Bortkiewicz podkreślił, że rodzicielstwo jest najlepszą „promocją kulturową” oraz rolą kobiety i mężczyzny, która prowadzi do wypełniania Bożego planu. </p>
<p> – Zwykliśmy nazywać ten plan powołaniem. To słowo zakłada najpierw wołanie, głos wyrażony poprzez projekt zaproponowany przez Boga, naszego Stwórcę i Zbawcę. Jest to projekt, który sięga ostatecznych Bożych zamysłów – wyjaśnił etyk. </p>
<p> Dziś próbuje się zastąpić ten Boży plan ideologiami i swoimi projektami na życie. </p>
<p> – Zapytajmy, czy warto zastępować projekt, który wprowadza człowieka we wspólnotę z Bogiem tym projektem, który widzi jego godność w sprowadzeniu go do zaspokojenia instynktu seksualnego – podsumował kapłan. </p>
</doc>
<doc id="file27232289" filename="tylko-u-nas-o-j-salij-op-swieta-bozego-narodzenia-przezywamy-czy-sa-one-tylko-przyklejone-do-naszej-tradycji-wspolczesna-kultura-konsumpcyjna-jest-niesamowicie-podobna-do-przekletych-inicjatyw-r" parent_folder="web1" url="https://www.radiomaryja.pl/informacje/tylko-u-nas-o-j-salij-op-swieta-bozego-narodzenia-przezywamy-czy-sa-one-tylko-przyklejone-do-naszej-tradycji-wspolczesna-kultura-konsumpcyjna-jest-niesamowicie-podobna-do-przekletych-inicjatyw-r/">
<p> Jesteś tutaj: Strona główna / Informacje / Polska / [TYLKO U NAS] O. J. Salij OP: Święta Bożego Narodzenia przeżywamy czy są ... </p>
<p> Przeżywamy święta Bożego Narodzenia, czy są one tylko przyklejone do naszego folkloru, do naszej tradycji? Święta Bożego Narodzenia przeżywa się przede wszystkim w ten sposób, że staramy się otwierać na przychodzenie Syna Bożego. To nie jest tak, że On przyszedł 2 tys. lat temu i to się skończyło – On przychodzi nieustannie – wskazuje o. Jacek Salij OP, profesor nauk teologicznych i autor licznych publikacji książkowych, w rozmowie z TV Trwam. </p>
<p> Adwent, cztery tygodnie poprzedzające święta Bożego Narodzenia, nie jest symbolicznym przygotowaniem na symboliczne przyjście Pana. Jest – jak podkreśla o. Jacek Salij OP – realnym przygotowywaniem się na realne przychodzenie Boga do naszego życia. „Tak bowiem Bóg umiłował świat, że Syna swego Jednorodzonego dał, aby każdy, kto w Niego wierzy, nie zginął, ale miał życie wieczne” (J 3, 16) – oto istota świąt Bożego Narodzenia. </p>
<p> – Prawda Bożego Narodzenia ostatecznie zaowocowała Krzyżem i Zmartwychwstaniem. W kolędach nieustannie przypomina się o tym, że Syn Boży przyszedł, żeby cierpieć za nasze grzechy, odkupić nas. „Leży Dzieciątko jako jagniątko” – jagniątko, które będzie złożone w ofierze, czy „A proroctwo Jego zgonu już się w świecie szerzy”. Przychodzenie Pana Jezusa jest podkreślone również w kolędzie, którą rozpoczynamy praktycznie wszystkie Pasterki: „Wśród nocnej ciszy” – zaznacza dominikanin. </p>
<p> I my czekamy na Ciebie, Pana A skoro przyjdziesz na głos kapłana Padniemy na twarz przed Tobą Wierząc, żeś jest pod osłoną chleba i wina. </p>
<p> Wyznana jest tu prawda, że na przyjście Jezusa czekamy i to nie jest symboliczne – kontynuuje. </p>
<p> – On naprawdę do nas przychodzi. On, żyjący, który dla nas się narodził, za nas umarł; On, który zmartwychwstał i ma moc obdarzyć nas życiem wiecznym – przychodzi podczas Mszy św. pod osłoną chleba i wina (…). Niebo jest tam, gdzie jest Bóg. Bóg jest w moim cierpieniu. Chociaż jestem samotny, choć nie jest mi łatwo, to jeżeli jestem z Bogiem – jestem na skraju Nieba – akcentuje o. Jacek Salij OP. </p>
<p> Rozmówca TV Trwam przypomina, że świętowanie Bożego Narodzenia rozpoczęło się w Kościele na Zachodzie. Kościół Wschodni przejął je w II poł. IV wieku. </p>
<p> – Św. Grzegorz z Nazjanzu i św. Jan Chryzostom są świadkami, że to święto natychmiast spotkało się ze wspaniałym odzewem wiernych (…). Warto wiedzieć, że św. Grzegorz jest autorem pierwszej zachowanej homilii na święto Bożego Narodzenia. Z kolei święto Objawienia Pańskiego zaczęło się na Wschodzie i przejął je Kościół zachodni. To było wspaniałe, wspólne istnienie obu wielkich odnóg chrześcijaństwa, gdzie jednocześnie i jeden, i drugi Kościół był zgodny w wierze, a zarazem pielęgnował tradycje. Nie lękali się przejmować jedni od drugich – mówi duchowny. </p>
<p> Zakonnik zwraca także uwagę, jak w historii toczyła się walka, aby podczas świąt Bożego Narodzenia nie było… Boga. </p>
<p> – Hitlerowcy obwieszali choinkę swastykami i innymi przeklętymi znakami, Dzieciątko nie było obecne (…). Związek Sowiecki rozpowszechniał materiały partyjne, w których opisywano, co robić, aby święta Bożego Narodzenia obchodzić bezbożnie. Był tam pomysł, żeby święta Bożego Narodzenia wykorzystać do walki z religią. Współczesna kultura konsumpcyjna jest niesamowicie podobna do tych przeklętych inicjatyw reżimów totalitarnych. To bardzo źle świadczy o tym, kim jako ludzie jesteśmy. Ku czemu się staczamy? Przeżywamy święta Bożego Narodzenia, czy są one tylko przyklejone do naszego folkloru, do naszej tradycji? Święta Bożego Narodzenia przeżywa się przede wszystkim w ten sposób, że staramy się otwierać na przychodzenie Syna Bożego. To nie jest tak, że On przyszedł 2 tys. lat temu i to się skończyło – On przychodzi nieustannie – akcentuje o. Jacek Salij. </p>
<p> Dominikanin przytacza wiersz Ernesta Brylla „Przytul Je”, podkreślający, że święta Bożego Narodzenia to nie tylko święta wspólnoty, ale także zaproszenie do każdego z nas z osobna. „Skierowany nawet do tych, którym wydaje się, że może są niewierzący” – dodaje. </p>
<p> Przytul to dziecko – mówi Maryja – podając nam Syna Przytul, kiedy nie umiesz nawet się pomodlić Dotknij tłuściutkich nóżek, spojrzyj w oczy modre Bo niemowlęta najpierw modre oczka mają </p>
<p> Przytul serce do serca; Tam gdzie się zaczyna Źródełko miłosierdzia. Słyszysz – oddychają Listeczki płuc. No przytul Je. Czego się boisz? Zmień mu pieluszki. Czemu życie twoje Takie przeciwne tobie? Pomóż, posiedź nocą Przy Dziecku gdy ma kolkę. Pobujaj kołyską Prosi Maria. – Bądź blisko Dziecka. To jest wszystko To zawsze się udaje. I trwaj przytulony Bądź teraz silny, Tyś Dziecka obroną Nawet gdy w życiu twoim wszystko zagubione Przytul je… </p>
<p> – Kochany, najserdeczniej, z całego serca, życzę Ci tego, czego życzy Ci Pan Jezus. A Ty pytaj Pana Jezusa, czego On Ci życzy – zaznacza o. Jacek Salij OP. </p>
</doc>
<doc id="file27232404" filename="tylko-u-nas-posel-d-tarczynski-aresztowanie-t-robinsona-jest-skutkiem-nielegalnej-imigracji-muzulmanskiej-chcial-pokazac-do-czego-prowadzi-polityka-multikulturalizmu" parent_folder="web1" url="https://www.radiomaryja.pl/informacje/tylko-u-nas-posel-d-tarczynski-aresztowanie-t-robinsona-jest-skutkiem-nielegalnej-imigracji-muzulmanskiej-chcial-pokazac-do-czego-prowadzi-polityka-multikulturalizmu/">
<p> Jesteś tutaj: Strona główna / Informacje / Polska / [TYLKO U NAS] Poseł D. Tarczyński: Aresztowanie T. Robinsona jest skutkiem n... </p>
<p> Tommy Robinson chciał pokazać, do czego prowadzi chora polityka multikulturalizmu. Wyrok sądu na dziennikarza jest absolutnie rażący, nigdy nie pojawiający się w przeszłości, zagrażający demokracji i wolnym mediom. To próba uciszania ludzi, którzy chcą mówić o fali nielegalnej imigracji muzułmańskiej – zaznaczył w rozmowie z portalem Radia Maryja poseł PiS Dominik Tarczyński. </p>
<p> Tommy Robinson, brytyjski dziennikarz i aktywista, został aresztowany przed gmachem sądu w Wielkiej Brytanii podczas relacjonowania nastrojów społecznych w sprawie procesu gangu muzułmańskich imigrantów, którzy porywali i gwałcili dzieci. Został skazany na 13 miesięcy więzienia. Początkowo przebywał w areszcie w Hull, skąd przeniesiono go do Leicester, gdzie – jak pokazują statystyki – ponad 70 proc. więźniów stanowią muzułmańscy imigranci. </p>
<p> W przeszłości sąd zakazał mu relacjonowania – jako dziennikarzowi – innej sprawy powołując się na to, że próbuje w sposób swojej obecności i relacji dziennikarskiej – wpływać na decyzje sądu, co nie jest zgodne z brytyjskim prawem. </p>
<p> – Wpływanie na sąd nie jest zgodne z prawem, ale w przypadku pana Robinsona nie było żadnego wpływy, a tylko medialne przekazywanie tego, jakie są nastroje społeczne (…). W chwili obecnej Tommy Robinson został przeniesiony do więzienia, w którym większość więźniów to muzułmanie. Teraz grozi mu śmierć. Bez względu na to, jaki będzie wyrok, bez względu na to, czy sąd ma rację czy nie – został potraktowany w sposób, który w przeszłości nigdy nie był zastosowany. To jest 13 miesięcy więzienia. Nigdy takiego wyroku nie było w takiej sprawie i w takim zarzucie. W mojej ocenie jest to wyrok polityczny. Nie oceniam, czy jest winny czy nie w świetle prawa – oceniam wyrok, który jest absolutnie rażący, nigdy nie pojawiający się w przeszłości, zagrażający demokracji i wolnym mediom (…). W środę Tommy Robinson złożył apelację do postanowienia sądu. Miało być wysłuchanie, czekamy na decyzję sądu – akcentował poseł Dominik Tarczyński. </p>
<p> Tommy Robinson za cel obrał nagłaśnianie wszystkich przestępstw związanych głownie ze społecznością muzułmańską – radykałów islamskich, którzy chcą zmieniać strukturę społeczną w Europie. </p>
<p> – Każdy powinien mieć prawo relacjonować tak rażące i straszne wydarzenia w społeczeństwie, jak gang pedofilów, którzy gwałcili dzieci. To ogromna zbrodnia, absolutnie wyjątkowa sytuacja i próba uciszania ludzi, którzy chcą o tym mówić. Jest to związane z falą nielegalnej imigracji muzułmańskiej. Górę wzięła poprawność polityczna. Na to nie może być zgody – wskazał rozmówca portalu Radia Maryja. </p>
<p> W Wielkiej Brytanii ludzie zbierają się pod sądami, są zbierane podpisy ws. uwolnienia dziennikarza, a wiele osób angażuje się w akcję #FreeTommyRobinson. </p>
<p> – Rozmawiałem w tamtym tygodniu z przyjaciółmi Tommy Robinsona, nie było takiej sytuacji w historii Londynu, aby kilkadziesiąt tysięcy ludzi zebrało się pod sądem. Tam były osoby o różnych poglądach. Byli nawet ludzie, którzy mówili, że nie zgadzają się z Tommem w wielu kwestiach, ale tutaj, w przypadku gangu, który gwałcił dzieci, dyskusji być nie może. To jest absolutne poruszenie w Wielkiej Brytanii bez względu na poglądy (…). Tommy Robinson po odwiedzeniu Warszawy mówił, że Polska jest nadzieją dla Europy. Podkreślał, że trzeba być odważnym. Mam wrażenie, że tej odwagi wielu w Wielkiej Brytanii zabrakło (…). Zdecydowałem, że polecę go odwiedzić, by jako dyplomata zadbać o to, aby był bezpieczny. Trzeba zadbać o ludzi, którzy walczą o prawdę nawet poświęcając swoją wolność. To człowiek, który chciał pokazać do czego prowadzi chora polityka multikulturalizmu (…). Wierzę, że cierpienie, które przechodzi – mam nadzieję, że w więzieniu nic mu się nie stanie – przyniesie owoc na przyszłość – podkreślił poseł. </p>
</doc>
<doc id="file27232296" filename="tylko-u-nas-premier-m-morawiecki-z-okazji-inauguracji-roku-akademickiego-w-wsksim-wierze-gleboko-ze-zaangazowanie-uczelni-w-zycie-spoleczne-kulturalne-i-gospodarcze-sluzy-realizacji-misji-w-duch" parent_folder="web1" url="https://www.radiomaryja.pl/informacje/tylko-u-nas-premier-m-morawiecki-z-okazji-inauguracji-roku-akademickiego-w-wsksim-wierze-gleboko-ze-zaangazowanie-uczelni-w-zycie-spoleczne-kulturalne-i-gospodarcze-sluzy-realizacji-misji-w-duch/">
<p> Jesteś tutaj: Strona główna / Informacje / Polska / [TYLKO U NAS] Premier M. Morawiecki z okazji inauguracji roku akademickiego... </p>
<p> Inauguracja roku akademickiego jest czasem nadziei, planów i nowego otwarcia. Cała społeczność uczelni staje przed szansą, aby spełniać ambicję i marzenia oraz w pełni wykorzystać potencjał, który tkwi w każdym z nas – wskazał Mateusz Morawiecki, premier RP, w liście skierowanym do społeczności akademickiej z okazji inauguracji roku akademickiego 2021/2022. </p>
<p> 16 października 2021 roku w murach Wyższej Szkoły Kultury Społecznej i Medialnej odbyła uroczysta inauguracja nowego roku akademickiego [czytaj więcej]. Z tej okazji list do władz, pracowników oraz studentów wystosował premier RP. Z powodu nieobecności Mateusza Morawieckiego list odczytał Mikołaj Bogdanowicz, wojewoda kujawsko-pomorski. </p>
<p> „Inauguracja roku akademickiego jest czasem nadziei, planów i nowego otwarcia. Cała społeczność uczelni staje przed szansą, aby spełniać ambicję i marzenia oraz w pełni wykorzystać potencjał, który tkwi w każdym z nas. W tym wyjątkowym dniu wszystkim Państwu obecnym na tej uroczystości pragnę przekazać wyrazy najwyższego szacunku i zapewnienia o mojej pamięci. Wierzę, że w rozpoczynającym się roku akademickim wrócimy do takiego sposobu funkcjonowania uczelni, jaki znamy z okresu przed pandemią koronawirusa” – napisał szef rządu. </p>
<p> Mateusz Morawiecki wyraził nadzieję na możliwość nauki opartej na bezpośrednim kontakcie, który pozwala pielęgnować i rozwijać relację mistrz-uczeń. Szef rządu odniósł się również do tzw. Pakietu Wolności Akademickiej. </p>
<p> „Już wkrótce będziemy mogli obserwować efekty opracowanego przez Ministerstwo Edukacji i Nauki projektu nowelizacji ustawy prawo o szkolnictwie wyższym i nauce dotyczące tzw. Pakietu Wolności Akademickiej. Wprowadzone tam zmiany gwarantują nauczycielom akademickim wolność nauczania, słowa i badań naukowych. Jestem przekonany, że jest to dokument kluczowy dla urozmaicenia autonomicznej debaty na uczelniach i zapewnienia swobodnego rozwoju nauki. To element naszej wizji rozwoju szkolnictwa wyższego” – ocenił premier RP. </p>
<p> Prezes Rady Ministrów wskazał na znaczenie współpracy polskich uczelni z międzynarodowymi instytucjami naukowymi. </p>
<p> „Jestem przekonany, że plan oparty na najlepszych wzorach zagranicznych oraz systemie staży zagwarantuje absolwentom zdobywanie wiedzy oraz konkretnych doświadczeń zawodowych. Ponadto będzie kształtował postawy oparte na klasycznym systemie wartości. Chcemy, aby każda uczelnia była płaszczyzną współpracy pomiędzy środowiskami akademickimi, gospodarczymi, społecznymi oraz miejscem realizacji projektów o strategicznym znaczeniu dla Polski i naszej części świata” – wskazał premier Mateusz Morawiecki. </p>
<p> Korzystając z okazji, premier RP złożył życzenia środowisku związanemu z Wyższą Szkołą Kultury Społecznej i Medialnej w Toruniu. </p>
<p> „Życzę Państwu, aby nowy rok akademicki 2021/2022 w Wyższej Szkole Kultury Społecznej i Medialnej był dla studentów rozpoczynających kształcenie początkiem fascynującego spotkania ze sztuką i nowym środowiskiem. Natomiast dla starszych roczników, wykładowców i pracowników naukowych czasem podejmowania nowych inicjatyw i wyzwań oraz odkrywania innowacyjnych rozwiązań. Wierzę głęboko, że zaangażowanie uczelni w życie społeczne, kulturalne i gospodarcze służy realizacji misji w duchu konstytucyjnej zasady dobra wspólnego” – poinformował Prezes Rady Ministrów. </p>
</doc>
<doc id="file27232276" filename="tylko-u-nas-prof-d-engels-chrzescijanska-kultura-jest-trescia-ktorej-brakuje-we-wspolczesnym-swiecie" parent_folder="web1" url="https://www.radiomaryja.pl/informacje/tylko-u-nas-prof-d-engels-chrzescijanska-kultura-jest-trescia-ktorej-brakuje-we-wspolczesnym-swiecie/">
<p> Jesteś tutaj: Strona główna / Informacje / Polska / [TYLKO U NAS] Prof. D. Engels: Chrześcijańska kultura jest treścią, któ... </p>
<p> Brakująca treść to brakujące serce naszej chrześcijańskiej kultury. Jest to bezwarunkowe poszukiwanie przez jednostkę podejścia do Boga w najbardziej radykalnym i indywidualistycznym sensie, jaki można sobie wyobrazić. W sercu naszej kultury nie leży ani budowa lewicowo-zielonej sprawiedliwości społecznej czy klimatycznej, ani konserwatywna harmonia państwa narodowego, ale stworzenie ram, które umożliwiają spełnienie – mówił prof. David Engels, wykładowca Uniwersytetu Belgijskiego w Brukseli i Instytutu Zachodniego w Poznaniu, podczas konferencji „Problem dechrystianizacji. Prześladowania za wiarę w Unii Europejskiej i na świecie”. </p>
<p> W sobotę w murach Akademii Kultury Społecznej i Medialnej odbyła się konferencja zatytułowana „Problem dechrystianizacji. Prześladowania za wiarę w Unii Europejskiej i na świecie”. Prelekcję zatytułowaną „Tożsamość chrześcijan we współczesnej Europie” wygłosił prof. David Engels, wykładowca Uniwersytetu Belgijskiego w Brukseli i Instytutu Zachodniego w Poznaniu. </p>
<p> – Nienawiść do dekonstrukcji naszej kultury jest zrozumiała, wręcz konieczna, ale nie wystarcza. Nawet ci, którzy odrzucają negatyw, pozostają w obrębie negatywności, określają się poprzez negację. Walka z ciemnością poprzez ciemność nie prowadzi do światła, gdzie na politycznej prawicy w Europie Zachodniej widzimy autentyczną, pozytywną afirmację naszej tożsamości, wykraczającą poza zwykłą, bezkrytyczną automuzealizację (…). Nie tylko wydaje się, że konserwatyści przegrali wojnę kulturową, zanim jeszcze ją podjęli, lecz zatracili również własną duszę. Współczesny konserwatyzm w Europie Zachodniej stał się tak samo materialistyczny jak współczesna Lewica – powiedział prof. David Engels. </p>
<p> Prelegent zauważył, że obecni konserwatyści to liberałowie lat 80. Lewicowcy dążą do demontażu tradycji w imię ideału, a prawicowcy pragną przywrócenia politycznej nostalgii. </p>
<p> – Wielu konserwatystów to liberałowie lat 80., ale tylko formalnie, bo ten konserwatyzm jest pusty nawet wśród tych, którzy podnoszą płomień tradycyjnego chrześcijaństwa (…). Lewicowcy dążą do demontażu tradycji w imię postępowego ideału, tak prawicowcy chcą przywrócić w imię zwykłej politycznej nostalgii. Ta tradycja jest rozumiana w dużej mierze retrospektywnie i często jest równie pusta w środku jak ideały po drugiej stronie frontu polityczno-społecznego. Innymi słowy konserwatyści chcą przywrócić przestrzeń temu, co faktycznie istotne, ale generalnie nie udaje im się wypełnić jej treścią – oznajmił wykładowca Uniwersytetu Belgijskiego w Brukseli i Instytutu Zachodniego w Poznaniu. </p>
<p> Prof. David Engels wskazał, że brakującą treścią w świecie jest serce chrześcijańskiej kultury. </p>
<p> – Brakująca treść to brakujące serce naszej chrześcijańskiej kultury. Jest to bezwarunkowe poszukiwanie przez jednostkę podejścia do Boga w najbardziej radykalnym i indywidualistycznym sensie, jaki można sobie wyobrazić. W sercu naszej kultury nie leży ani budowa lewicowo-zielonej sprawiedliwości społecznej czy klimatycznej, ani konserwatywna harmonia państwa narodowego, ale stworzenie ram, które umożliwiają spełnienie – stwierdził prelegent. </p>
</doc>
<doc id="file27232334" filename="tylko-u-nas-prof-dr-hab-a-zybertowicz-dzisiaj-suwerennosc-to-inteligentne-nawigowanie-miedzy-roznymi-formami-wspolzaleznosci-rynkowej-kulturalnej-militarnej-i-politycznej" parent_folder="web1" url="https://www.radiomaryja.pl/informacje/tylko-u-nas-prof-dr-hab-a-zybertowicz-dzisiaj-suwerennosc-to-inteligentne-nawigowanie-miedzy-roznymi-formami-wspolzaleznosci-rynkowej-kulturalnej-militarnej-i-politycznej/">
<p> Jesteś tutaj: Strona główna / Informacje / Polska / [TYLKO U NAS] Prof. dr hab. A. Zybertowicz: Dzisiaj suwerenność to inteligentne n... </p>
<p> Jeśli mówimy o współczesnym rozumieniu wspólnoty narodowej, wspólnoty, która chce być suwerenna intelektualnie i politycznie, to musimy porzucić proste czy nawet prostackie i nieaktualne historycznie rozumienie suwerenności. Dzisiaj suwerenność to jest inteligentne nawigowanie między różnymi formami współzależności: rynkowej, kulturalnej, militarnej i politycznej – mówił w swoim wykładzie prof. dr hab. Andrzej Zybertowicz, socjolog z Uniwersytetu Mikołaja Kopernika w Toruniu, podczas XII Międzynarodowego Kongresu „Katolicy a tożsamość wspólnoty narodowej – szanse i zagrożenia” w WSKSiM. </p>
<p> W Wyższej Szkole Kultury Społecznej i Medialnej rozpoczął się XII Międzynarodowy Kongres „Katolicy a tożsamość wspólnoty narodowej – szanse i zagrożenia”. Pierwszym prelegentem kongresu był prof. dr hab. Andrzej Zybertowicz, socjolog z Uniwersytetu Mikołaja Kopernika w Toruniu, który wygłosił wykład na temat: „Współczesne rozumienie wspólnoty narodu”. </p>
<p> – Nie istnieje jedno obowiązujące ani jedno dominujące rozumienie wspólnoty narodu. Ponieważ jestem od wielu lat badaczem, mógłbym tutaj zrekonstruować, jak tę wspólnotę pojmują różni badacze: historycy, socjologowie, filozofowie społeczni, psychologowie społeczni itd. Ale mógłbym zastanowić się też, jak rozumienie narodu jest przedstawiane przez elity, które zajmują się komunikowaniem opinii publicznej wyobrażeń na temat świata. Wreszcie, mógłbym powiedzieć, że w końcu naród to jest to, co ludzie mają w sercach, czyli trzeba przyjrzeć się bliżej postawom, zachowaniom, myślom, wypowiedziom ludzi, także tych, którzy nie są wykwalifikowani do profesjonalnego komunikowania swoich odczuć – powiedział prof. Andrzej Zybertowicz. </p>
<p> Zdaniem prelegenta, od roku 2015 potrafiliśmy odwrócić proces elito-twórczy w Polsce. Do tamtej pory elity polityczne odwracały się od zwykłego człowieka, zasłaniając się stanowiskami i wybierając lojalność wobec siebie, a nie wobec społeczeństwa. </p>
<p> – Od 2015 roku, od majowego zwycięstwa Andrzeja Dudy uruchomił się proces rekonstytucji elit patriotycznych, dla których wizja Polski podmiotowej, suwerennej jest ważna. Zarazem nastąpił postęp cywilizacji naukowo-technicznej, przyspieszyła rewolucja cyfrowa, która wytwarza zjawisko zerwania ciągłości pokoleń. Młody człowiek zanurzony w smartfonie podlega bombardowaniu strumieniom impulsów, spośród których, jak wykazują analizy, te impulsy, które mówią o naszym dziedzictwie, o przeszłości są nieważne. Zanurzenie w bodźce cyfrowe oznacza zanurzenie we współczesność, kosztem pamięci o dokonaniach przeszłych pokoleń i kosztem myślenia o przyszłych pokoleniach – zauważył socjolog. </p>
<p> – Chciałbym, żebyśmy spojrzeli na to, co działo się w Polsce do roku 2015 i dzieje się w dalej w wielu krajach świata. Wytworzyła się warstwa elit międzynarodowych, związanych z Unią, z wieloma organizacjami międzynarodowymi (…). To, co dzisiaj nazywa się kryzysem demokracji liberalnej, bierze się stąd, że znaczna, dominująca część elit kierujących państwami nie tylko na naszym kontynencie, bardziej czuła lojalność między sobą niż lojalność wobec ludów, które formalnie te elity wyłaniały – dodał. </p>
<p> Dziś mamy do czynienia z innym pojmowaniem suwerenności, a co za tym idzie, inaczej rozumiemy pojęcie wspólnoty narodowej. </p>
<p> – Jeśli mówimy o współczesnym rozumieniu wspólnoty narodowej, wspólnoty, która chce być suwerenna intelektualnie i politycznie, to musimy porzucić proste czy nawet prostackie i nieaktualne historycznie rozumienie suwerenności. Dzisiaj suwerenność to jest inteligentne nawigowanie między różnymi formami współzależności: rynkowej, kulturalnej, militarnej i politycznej. W świecie wysokiej mobilności trzeba nauczyć się, że suwerenność bywa współdzielona, a suwerenność intelektualna polega na tym, żebyśmy w Warszawie decydowali z kim i na jakich zasadach będziemy ją współdzielili – stwierdził prof. dr hab. Andrzej Zybertowicz. </p>
</doc>
<doc id="file27232311" filename="tylko-u-nas-prof-j-kurzepa-kultura-smierci-jest-w-odwrocie-bo-milosc-do-boga-dziecka-i-ojczyzny-jest-sila-potezniejsza-strajk-kobiet-uderzal-w-te-trzy-elementy-emocjonalnosci-kazdego-z-nas" parent_folder="web1" url="https://www.radiomaryja.pl/informacje/tylko-u-nas-prof-j-kurzepa-kultura-smierci-jest-w-odwrocie-bo-milosc-do-boga-dziecka-i-ojczyzny-jest-sila-potezniejsza-strajk-kobiet-uderzal-w-te-trzy-elementy-emocjonalnosci-kazdego-z-nas/">
<p> Jesteś tutaj: Strona główna / Informacje / Polska / [TYLKO U NAS] Prof. J. Kurzępa: Kultura śmierci jest w odwrocie, bo miłość do B... </p>
<p> Tzw. strajk kobiet wygasa, gdyż ze swoją bolszewicką narracją zabijania nienarodzonych dzieci nie trafia w autentyczną i społeczną wrażliwość Polaków – powiedział prof. Jacek Kurzępa, poseł PiS, podczas programu „Polski punkt widzenia” na antenie TV Trwam. </p>
<p> Według najnowszych sondaży dotyczących preferencji wyborców, partią, która uzyskała największe poparcie, jest Prawo i Sprawiedliwość. </p>
<p> – Myślę, że rząd PiS i całej Zjednoczonej Prawicy od dłuższego czasu pokazuje autentyczną troskę o sprawy Polek i Polaków w bardzo trudnej sytuacji – ocenił polityk. </p>
<p> Poseł PiS wskazał, że okres pandemii jest bezprecedensową okolicznością. Władza musi zmagać się z ratowaniem polskiej gospodarki oraz zdrowia i życia obywateli. Zdaniem profesora Jacka Kurzępy zadanie władzy jest utrudniane ze strony polityków opozycji, którzy zamiast pomagać, przeszkadzają w podejmowanych działaniach. </p>
<p> – Polacy w swoich odpowiedziach sondażowych dają pozytywną recenzję tego, co robi rząd w czasie pandemii – poinformował gość programu „Polski punkt widzenia”. </p>
<p> Władza atakowana jest także przez środowiska lewicowo-liberalne, które w ostatnich miesiącach wychodzą na ulicę, by protestować. Ogólnopolski Strajk Kobiet manifestuje w związku z wyrokiem Trybunału Konstytucyjnego w sprawie tzw. aborcji eugenicznej. </p>
<p> – Tzw. strajk kobiet wygasa, gdyż ze swoją bolszewicką narracją zabijania nienarodzonych dzieci nie trafia w autentyczną i społeczną wrażliwość Polaków. Jednocześnie są inne powody, dlaczego ten strajk wygasa. Pierwszy powód to jest oczywiście powód prawny. Trybunał Konstytucyjny od wielu lat, również przy innych składach osobowych, musi stać na straży konstytucji. Nie było żadnych wątpliwości, że taki właśnie będzie werdykt sędziów TK – powiedział ekspert. </p>
<p> Polityk zwrócił uwagę, że tego samego zdania są także sędziowie nieutożsamiający się z Prawem i Sprawiedliwością. Obok powodu prawnego są jeszcze dwa inne. </p>
<p> – Drugi wątek związany jest z powodem politycznym. Hasła obalenia rządu, bo odbiera nam demokrację i wolność przy jednoczesnych tłumach na ulicy i dziesiątkach chętnych do samozakażenia się COVID-19, samo się skompromitowało. Ani teza o zagrożonej demokracji, ani wola obalenia rządu PiS i Zjednoczonej Prawicy nie była wiarygodna i podzielona przez zmanipulowany tłum, który ostatecznie „poszedł po rozum do głowy”. Trzeci powód jest związany z formą tych protestów, z gwałtem estetycznym językowym i cywilizacyjnym. Ci, którzy mówią o sobie, że są „supernowocześni” i dają dowód tej nowoczesności w sposób prostacki, chamski i pełen wulgarności to było najbardziej szokujące – wskazał prof. Jacek Kurzępa. </p>
<p> Według polityka, środowiska strajkujących feministek pokazały „antytezę kobiecości”, która jest z natury piękna, wrażliwa i powołana do przeżywania macierzyństwa. </p>
<p> – Mam wrażenie, że kultura śmierci jest w odwrocie, bo miłość do Boga, dziecka i ojczyzny jest siłą potężniejszą. Strajk kobiet uderzał w te trzy elementy emocjonalności każdego z nas – powiedział gość programu. </p>
<p> Możemy jednak zauważyć, że w ostatnim czasie protesty zachęciły zwolenników tzw. aborcji do śmiałego i bulwersującego wyrażania swojego zdania w odniesieniu do wartości ludzkiego życia. Przykładem jest dziennikarz Jarosław Kuźniar, który napisał, że „hospicja perinatalne to narodowe płakalnie dla matek, które rząd zmusił do urodzenia karykatur człowieka”. Natomiast poseł Anna Maria Żukowska porównała zabójstwo nienarodzonego dziecka do odrobaczenia. </p>
<p> – Polacy nie zasługują na taką formę debaty publicznej i politycznej. Te postaci oraz wiele innych osób, które używają tak skandalicznych porównań dotyczących m.in. posługi osób pracujących w hospicjach prenatalnych, powoduje, że wolałbym nie mówić o autorach tych słów (…). Personel hospicjów prenatalnych najpiękniej mówi o miłości, która dotyka matki, dziecka i ojca, w momencie kiedy jest czas na pożegnanie – poinformował polityk. </p>
<p> Kolejną konsekwencją działań środowisk liberalno-lewicowych jest pogłębianie problemu niżu demograficznego, który uderza w dobro państwa w wielu dziedzinach życia. </p>
<p> Kwestia postulatu tzw. aborcji na życzenie budzi również kontrowersję oraz pole do konfliktu w Koalicji Obywatelskiej. Politycy KO określający się jako konserwatywni zapowiadają, że zrezygnują z członkostwa w partii, jeżeli powstanie taki postulat. </p>
<p> – Problem polega na tym, że my do tej pory nie poznaliśmy programu PO, z którym szła do ostatnich wyborów. W związku z tym Platforma Obywatelska dryfuje, dopada element, który mógłby wzbudzić emocje społeczne i robi wokół tego zamieszanie – ocenił poseł PiS. </p>
</doc>
<doc id="file27232297" filename="tylko-u-nas-prof-m-ryba-o-wyroku-tsue-ws-kpo-proba-odebrania-srodkow-jest-szantazem-niedopuszczalnym-na-niwie-prawnej-oraz-moralnej-cala-nasza-europejska-kultura-i-prawodawstwo-mowi-o-wolnosci" parent_folder="web1" url="https://www.radiomaryja.pl/informacje/tylko-u-nas-prof-m-ryba-o-wyroku-tsue-ws-kpo-proba-odebrania-srodkow-jest-szantazem-niedopuszczalnym-na-niwie-prawnej-oraz-moralnej-cala-nasza-europejska-kultura-i-prawodawstwo-mowi-o-wolnosci/">
<p> Jesteś tutaj: Strona główna / Informacje / Polska / [TYLKO U NAS] Prof. M. Ryba o wyroku TSUE ws. KPO: Próba odebrania środków je... </p>
<p> Ks. kard Gerhard L. Müller uznał za niedopuszczalne, żeby polityk, grupa polityków europejskich śmiała wymuszać na Polsce pewne zmiany kulturowe, cywilizacyjne, prawne (idące w kierunku rewolucyjnym) pod szantażem odebrania środków europejskich. Próba odebrania środków jest szantażem niedopuszczalnym na niwie prawnej. Jest to szantaż niedopuszczalny również na niwie moralnej, bo pamiętajmy, że cała nasza europejska kultura, a zarazem prawodawstwo, mówi o wolności słowa – powiedział prof. Mieczysław Ryba, wykładowca akademicki, w felietonie „Myśląc Ojczyzna” w Telewizji Trwam. </p>
<p> W felietonie profesor wspomniał wywiad z ks. kard Gerhardem L. Müllerem, byłym Prefektem Kongregacji Nauki i Wiary, w którym duchowny akcentował, że w Europie pojawiła się tendencja z moralnością chrześcijańską. [czytaj więcej] </p>
<p> – W przestrzeni medialnej Radia Maryja, Telewizji Trwam i „Naszego Dziennika” ukazał się świetny wywiad z ks. kard Gerhardem L. Müllerem, który pokazywał procesy zachodzące w Europie, a tym samym zagrażające naszej duchowej tożsamości. Ks. kard Gerhard L. Müller wprost stwierdził, że w Europie pojawiła się tendencja walki z chrześcijaństwem, walki z Kościołem, a w szczególności walki z moralnością chrześcijańską. To obserwujemy w kontaktach Polski z Brukselą – zwrócił uwagę felietonista. </p>
<p> Bruksela wciąż nie zaakceptowała polskiego Krajowego Planu Odbudowy https://www.gov.pl/web/planodbudowy (KPO), na podstawie którego krajom członkowskim z Funduszu Odbudowy będą wypłacane pieniądze na rozruszanie gospodarki po pandemii. Prof. Mieczysław Ryba ocenił, że jest to szantaż niedopuszczalny. </p>
<p> – Ks. kard Gerhard L. Müller uznał za niedopuszczalne, żeby polityk, grupa polityków europejskich śmiała wymuszać na Polsce pewne zmiany kulturowe, cywilizacyjne, prawne (idące w kierunku rewolucyjnym) pod szantażem odebrania środków europejskich. Próba odebrania środków jest szantażem niedopuszczalnym na niwie prawnej. Jest to szantaż niedopuszczalny również na niwie moralnej, bo pamiętajmy, że cała nasza europejska kultura, a zarazem prawodawstwo, mówi o wolności słowa – akcentował wykładowca akademicki. </p>
<p> Profesor akademicki ostrzegł, że jesteśmy w samym sercu ferworu rewolucji. </p>
<p> – Ks. kard Gerhard L. Müller wzywał władze i społeczeństwo, aby nie ulegać szantażowi, bo jak się szantażowi ulega, to roszczenia rosną i rzeczywiście będziemy mieli do czynienia z końcem demokracji. (…) Nie możemy ulegać absurdalnym szantażom, a jesteśmy w samym sercu ferworu rewolucji. Przed nami „tęczowe marsze” i wszystkie inne wydarzenia z tym związane. Są to pewne wezwania, aby być aktywnym i mężnym – podsumował prof. Mieczysław Ryba. </p>
</doc>
<doc id="file27232291" filename="tylko-u-nas-prof-m-ryba-patriotyzm-i-polska-kultura-katolicka-byly-i-sa-nieustannie-obecne-w-rodzinie-radia-maryja" parent_folder="web1" url="https://www.radiomaryja.pl/informacje/tylko-u-nas-prof-m-ryba-patriotyzm-i-polska-kultura-katolicka-byly-i-sa-nieustannie-obecne-w-rodzinie-radia-maryja/">
<p> Jesteś tutaj: Strona główna / Informacje / Polska / [TYLKO U NAS] Prof. M. Ryba: Patriotyzm i polska kultura katolicka były ... </p>
<p> Radio Maryja to struktura kilkumilionowej rzeszy słuchaczy, która żyła nie kulturą rewolucyjną, liberalną, ateistyczną, materialistyczną, ale właśnie katolicką w polskim wydaniu. Patriotyzm i polska kultura katolicka były i są nieustannie obecne w Rodzinie Radia Maryja – powiedział prof. Mieczysław Ryba, wykładowca KUL i AKSiM, w sobotnim felietonie „Myśląc Ojczyzna” w Telewizji Trwam. </p>
<p> Radio Maryja od 30 lat wiernie służy Bogu, Kościołowi i Ojczyźnie. Każdego dnia toruńska rozgłośnia przybliża ludzi do Boga, głosząc ewangeliczne prawdy. Prof. Mieczysław Ryba zaznaczył, że 30-lecie istnienia rozgłośni to czas posumowań jej działalności. </p>
<p> – Jubileusz 30-lecia istnienia Radia Maryja to rzecz dla całej wspólnoty niezwykle ważna, to czas podsumowań. Pamiętajmy, że cała II Rzeczpospolita to ledwie dwadzieścia lat, a tu już mamy trzydzieści lat działalności rozgłośni. W tym momencie rodzą się fundamentalne pytania: co takiego się działo lub jaką rolę ta rozgłośnia i dzieła przy niej wyrosłe spełniły w III Rzeczpospolitej? Wydaje się, że kwestie są tutaj nieocenione. Nie chodzi tutaj o bieżącą politykę działalności Radia Maryja, ale chodzi nade wszystko o kwestie kulturowe – mówił wykładowca akademicki. </p>
<p> Prof. Mieczysław Ryba podkreślił, że Radio Maryja było czynnikiem stabilizacji sytuacji w Polsce podczas procesów liberalizacji kraju w sensie kulturowym, które napływały z Zachodu. </p>
<p> – W momencie, kiedy byliśmy poddani pewnym procesom liberalizacji kraju w sensie kulturowym, a później całej rewolucji seksualnej, neomarksistowskiej rewolucji kulturowej, która napływała na nas z Zachodu, to Radio Maryja stanęło jako czynnik stabilizacji, jako czynnik wiążący naród z dziedzictwem bł. Prymasa Stefana Wyszyńskiego. Tak naprawdę to, co głosił błogosławiony, to wszystko na antenie Radia Maryja się odbywało – ocenił felietonista. </p>
<p> Politolog zwrócił uwagę, że Rodzina Radia Maryja jest społecznością, w której nieustannie trwa patriotyzm i polska kultura katolicka. </p>
<p> – Radio Maryja to struktura kilkumilionowej rzeszy słuchaczy, która żyła nie kulturą rewolucyjną, liberalną, ateistyczną, materialistyczną, ale właśnie katolicką w polskim wydaniu. Patriotyzm i polska kultura katolicka były i są nieustannie obecne w Rodzinie Radia Maryja – akcentował profesor. </p>
</doc>
<doc id="file27232362" filename="tylko-u-nas-prof-p-jaroszynski-dzisiaj-mowa-nienawisci-dotyczy-wszystkich-niegodzacych-sie-na-wywrocenie-wartosci-na-ktorych-opiera-sie-nasza-tozsamosc-kultura-i-cywilizacja" parent_folder="web1" url="https://www.radiomaryja.pl/informacje/tylko-u-nas-prof-p-jaroszynski-dzisiaj-mowa-nienawisci-dotyczy-wszystkich-niegodzacych-sie-na-wywrocenie-wartosci-na-ktorych-opiera-sie-nasza-tozsamosc-kultura-i-cywilizacja/">
<p> Jesteś tutaj: Strona główna / Informacje / Polska / [TYLKO U NAS] Prof. P. Jaroszyński: Dzisiaj „mowa nienawiści” dotyczy wszys... </p>
<p> Widzimy dzisiaj właśnie, że „mowa nienawiści” dotyczy wszystkich, którzy nie zgadzają się na wywrócenie wartości, na których opiera się nasza tożsamość, kultura i cywilizacja. Jest to ukryty zamach, który ma podkopać fundamenty naszej cywilizacji – powiedział w piątkowej audycji „Aktualności dnia” na antenie Radia Maryja prof. Piotr Jaroszyński, kierownik Katedry Filozofii Kultury KUL oraz wykładowca WSKSiM w Toruniu. </p>
<p> Pojęcie „mowa nienawiści” wymyślił angielski pisarz George Orwell, który użył je w powieści „Rok 1984”, powieści, która jest tzw. antyutopią – przypomniał prof. Piotr Jaroszyński. </p>
<p> – Chodziło o to, żeby ostrzec ludzkość przed groźbą zapanowania socjalizmu jako systemu totalitarnego, ale w nowej wersji – już nie w tej wersji sowieckiej, takiej prymitywnej, ciężkiej, opartej wyłącznie na przemocy, ale niezwykle wyrafinowanej, przewrotnej, takiej, która potrafi ludzi rzeczywiście oszukać i zmanipulować. Tutaj to wyrażenie „mowa nienawiści” zostało ukute właśnie po to, żeby ludzi swobodnie oskarżać wedle uznania władzy – wskazał gość „Aktualności dnia”. </p>
<p> Ci, którzy rządzą, dopowiadają nam od siebie, co ma być nienawidzone i co będzie ukarane – zauważył kierownik Katedry Filozofii Kultury KUL. </p>
<p> – Dlatego właśnie w momencie, kiedy słyszmy, że ktoś powtarza ten zarzut – i to poważnie – to znaczy, że włączony jest pewien system manipulowania ludźmi, który ma doprowadzić do tego, żeby powstał nowy ustrój totalitarny, taki, gdzie ludzie będą stosowali autocenzurę po to, żeby utrzymać się przy życiu czy żeby utrzymać swoją pozycję choćby zawodową. To obserwujemy na przykładzie zwłaszcza dziennikarzy i polityków, jak oni łatwo się temu poddają po to, żeby być u władzy i po to, żeby zachować swoją pozycję – zaznaczył. </p>
<p> Wykładowca WSKSiM w Toruniu podkreślił, że pewne środowiska decydują o tym, co może być przedmiotem „mowy nienawiści”. </p>
<p> – Są środowiska, które na bieżąco ustalają, co będzie traktowane jako „mowa nienawiści”, co będzie przedmiotem tej „mowy nienawiści”. Widzimy dzisiaj właśnie, że ta „mowa nienawiści” dotyczy wszystkich, którzy nie zgadzają się na wywrócenie wartości, na których opiera się nasza tożsamość, kultura i cywilizacja. Jest to ukryty zamach, który ma podkopać fundamenty naszej cywilizacji – mówił profesor. </p>
<p> Obecnie mianem przedmiotu nienawiści określone zostały wartości, na których opiera się nasza tożsamość kultury zachodniej i chrześcijaństwa – ocenił prof. Piotr Jaroszyński. </p>
<p> – Przecież widzimy, co oni wyprawiają, że oni to właśnie, co uznawane jest w tradycji – choćby poprzez Dekalog – za zagrożenie dla człowieka i tutaj na ziemi, i w perspektywie ostatecznej, traktują jako „mowę nienawiści”, czyli każą wycofać się z naszych fundamentalnych zasad i wartości po to, żeby na to miejsce promować jakieś przedziwne mniejszości dlatego, że są mniejszościami, a kiedy bliżej się przyjrzymy, to widzimy, że to jest właśnie zaprzeczenie wszystkiego, co my uznawaliśmy za dobro człowieka, dobro rodziny, dobro narodu. To wszystko ma być odrzucone – powiedział. </p>
<p> Środowiska lewicowo-liberalne dostały przykaz z zewnątrz, aby pokazywać, że w Polsce dochodzi do zbrodni wynikających z „mowy nienawiści” – zwrócił uwagę kierownik Katedry Filozofii Kultury KUL. </p>
<p> – Coś się przełamało w Polsce takiego, że środowiska lewicowo-liberalne otrzymały – na pewno z zewnątrz – jakiś nakaz, żeby ruszyć do kontrataku, ponieważ nie posiadają formalnie władzy, ale to i tak nie przeszkadza, gdyż mają potężne zaplecze za granicą, bo oni te materiały wszystkie kręcą pod zagranicę. My czytamy na zagranicznych portalach czy w gazetach w różnych językach, że w Polsce mają miejsce zbrodnie wynikające z „mowy nienawiści”. To wszystko jest tak odległe od prawdy, no ale kto w Hiszpanii czy w Meksyku będzie przyjeżdżał i sprawdzał, co się w Polsce dzieje. (…) To jest scenariusz przygotowany na wielką skalę i został już uruchomiony – akcentował gość „Aktualności dnia”. </p>
<p> Całość rozmowy z prof. Piotrem Jaroszyńskim w „Aktualnościach dnia” dostępna jest [tutaj]. </p>
</doc>
<doc id="file27232335" filename="tylko-u-nas-prof-p-jaroszynski-religia-i-kultura-wysoka-to-dwie-potezne-sily-ktore-pozwalaja-nam-zachowac-sile-narodowa" parent_folder="web1" url="https://www.radiomaryja.pl/informacje/tylko-u-nas-prof-p-jaroszynski-religia-i-kultura-wysoka-to-dwie-potezne-sily-ktore-pozwalaja-nam-zachowac-sile-narodowa/">
<p> Jesteś tutaj: Strona główna / Informacje / Polska / [TYLKO U NAS] Prof. P. Jaroszyński: Religia i kultura wysoka to dwie potężne si... </p>
<p> Kiedy mówimy o niepodległości, którą mamy utrzymać, trzeba zwrócić uwagę na to, że w sytuacji Polski i Polaków są dwie potężne siły, które pozwalają nam zachować siłę narodową, a tym samym państwową. Tą siłą jest religia, która pomogła nam i pozwoliła w ogóle, żeby Polska powstała jako państwo i naród. Potrzebna jest również wysoka kultura, przez którą przebija duch i idee. Bo życie narodu niepodległego nie może sprowadzać się tylko do konsumpcji – wskazał prof. Piotr Jaroszyński w felietonie „Myśląc Ojczyzna” na antenie TV Trwam. </p>
<p> ﻿ </p>
<p> Kiedy myślimy o niepodległości, to pierwsze pytanie dotyczy tego, jak tę niepodległość zdobyć, a drugie tego, jak ją utrzymać. Odpowiedź na pytanie pierwsze wydaje się dość prosta. Potrzebne jest wojsko, czyn zbrojny, ale też przywódcy, którzy zdolni są do tego, by patrzeć daleko i zorganizować siłę na wielką skalę. Gdy natomiast zastanawiamy się, jak utrzymać niepodległość, kiedy już ją mamy, to pierwszy błąd, jaki się pojawia to to, że wydaje nam się, że niepodległość sama się utrzyma. Niekoniecznie. Mogą czekać na nas obcy, a możemy też rozbić się wewnętrznie jako społeczeństwo. </p>
<p> Dlatego zwłaszcza dzisiaj, kiedy mówimy o niepodległości, którą mamy utrzymać, trzeba zwrócić uwagę na to, że w sytuacji Polski i Polaków są dwie potężne siły, które pozwalają nam zachować siłę narodową, a tym samym państwową. Tą siłą jest religia, która pomogła nam i pozwoliła w ogóle, żeby Polska powstała jako państwo i naród. Potrzebna jest również kultura, wysoka kultura, przez którą przebija duch i idee. Bo życie narodu niepodległego nie może sprowadzać się tylko do konsumpcji. Muszą istnieć idee, które poruszają w nas najgłębsze struny tak, byśmy widzieli głębszy sens naszego bytowania na ziemi jako Polska i Polacy. </p>
<p> Henryk Sienkiewicz, który odegrał tak niezwykłą rolę w odzyskaniu niepodległości przez Polskę, bo to on natchnął ideami i postaciami, które odnajdujemy w jego powieściach, zwłaszcza w trylogii. Są sceny, kiedy Sienkiewicz spotyka legionistów, a każdy z tych legionistów nosił inny pseudonim, ale każdy z nich był z trylogii – jeden był Kmicicem, drugi Zagłobą. </p>
<p> Sienkiewicz w wypowiedzi na temat literatury polskiej zwrócił uwagę, że w przypadku innych kultur literatura jest kwiatem, ozdobą życia, to w przypadku Polski – pisał – literatura polska stała się poniekąd surogatem całego życia narodowego. Była ona i jest dotychczas nie tylko mózgiem i sercem, ale też płucami, którymi naród oddycha, a ponadto na zewnątrz, wobec państw, rządów i ludów, które dla własnej wygody wolały uważać Polskę za rzecz martwą, nie przestała ani na chwilę powtarzać słów Galileusza: „eppur si muove” – „a jednak się porusza”. Gdy w innych narodach literatura i sztuka jest kwiatem i ozdobą życia, w Polsce jest samym życiem. Dzieje się tak nie dlatego, że Polakom brakowało zdolności do działania na wszystkich innych polach twórczości, lecz dlatego, że te pola były dla nich zamknięte. </p>
<p> I właśnie dlatego, że były zamknięte w czasach zaborów, tym, co okazało się oknem na świat, była literatura polska, sztuka polska, kultura polska. Dlatego my musimy o tę kulturę dbać. Ona musi w nas być ciągle obecna. Wtedy będziemy Polakami i będziemy mieli państwo niepodległe. </p>
</doc>
<doc id="file27232332" filename="tylko-u-nas-prof-p-jaroszynski-tam-gdzie-chrzescijanstwo-zanika-tam-wlasciwie-zanika-tez-kultura-europejska-walka-z-chrzescijanstwem-nie-jest-tylko-walka-z-bogiem-ale-jest-to-walka-z-czlowiek" parent_folder="web1" url="https://www.radiomaryja.pl/informacje/tylko-u-nas-prof-p-jaroszynski-tam-gdzie-chrzescijanstwo-zanika-tam-wlasciwie-zanika-tez-kultura-europejska-walka-z-chrzescijanstwem-nie-jest-tylko-walka-z-bogiem-ale-jest-to-walka-z-czlowiek/">
<p> Jesteś tutaj: Strona główna / Informacje / Polska / [TYLKO U NAS] Prof. P. Jaroszyński: Tam, gdzie chrześcijaństwo zanika, ta... </p>
<p> Chrześcijaństwo jako źródło wielkiej kultury zachodniej jest atakowane do tego stopnia, że tam, gdzie to chrześcijaństwo zanika, tam właściwie zanika też kultura europejska, a na to miejsce wchodzą inne kultury czy inne religie, które już nie są tolerancyjne ani otwarte na to, żeby znaleźć swoją tożsamość wśród wielu innych kultur. Trzeba podkreślić, że walka z chrześcijaństwem nie jest tylko walką z Bogiem, ale jest to walka z człowiekiem – zauważył prof. Piotr Jaroszyński, wykładowca KUL i WSKSiM, w sobotnich „Aktualnościach dnia” na antenie Radia Maryja. </p>
<p> W Wyższej Szkole Kultury Społecznej i Medialnej w Toruniu odbył się XII Międzynarodowy Kongres „Katolicy a tożsamość wspólnoty narodowej – szanse i zagrożenia”. </p>
<p> – To bardzo interesujący kongres ze względu na to, że temat jest bardzo trafnie dobrany, ale również prelegenci, bo ostatecznie chodzi o to, żeby prelegenci potrafili przekazać zarówno swoją wiedzę, przemyślenia, jak i sugestie. Ponieważ jest to kongres międzynarodowy, więc jest to też perspektywa różnych krajów – zarówno europejskich, jak i pozaeuropejskich – stwierdził prof. Piotr Jaroszyński. </p>
<p> Na każdym etapie życia społecznego odkrywamy to, jak ważną rolę może odgrywać Kościół. </p>
<p> – Na podstawie tych różnych wykładów można zwrócić uwagę na kilka punktów. Przede wszystkim – rola Kościoła nie do zastąpienia w budowaniu narodu jako pewnej społeczności, która scalona jest zarówno dobrem wspólnym, jak i dziedzictwem i kulturą. Następnie – rola Kościoła w budowaniu politycznym, czyli możliwości wzmocnienia tej wspólnoty, jaką jest sama społeczność poprzez posiadanie własnego państwa. Dalej, równocześnie Kościół i religia pozwalają na to, żeby przetrwać w chwilach kryzysu, mieć nadzieję na przyszłość i odbudowywać to, co można odbudować – wskazał wykładowca KUL i WSKSiM. </p>
<p> Inspiracją tematu Kongresu były m.in. słowa kard. Roberta Saraha: „U samych korzeni zapaści Zachodu kryje się kryzys kulturowy i tożsamościowy. Zachód już nie wie, kim jest, ponieważ już nie wie i nie chce wiedzieć, kto go ukształtował, kto go utworzył takim, jakim był i takim, jakim jest.” </p>
<p> – Jeśli weźmiemy pod uwagę podstawowe wartości i zasady, w oparciu, o które powstał Zachód, rozwijał się i potrafił bronić się przed różnymi atakami, to jest właśnie chrześcijaństwo, które z jednej strony zakorzenione jest w kulturze greckiej i rzymskiej, a z drugiej strony jest uzupełnione i udoskonalone przez objawienie – powiedział gość „Aktualności dnia”. </p>
<p> – Chrześcijaństwo nie tylko jako religia, bo religia jest też sprawą sumienia, osobistego wyboru, ale to chrześcijaństwo jako źródło wielkiej kultury zachodniej jest atakowane do tego stopnia, że tam, gdzie to chrześcijaństwo zanika, tam właściwie zanika też kultura europejska, a na to miejsce wchodzą inne kultury czy inne religie, które już nie są tolerancyjne ani otwarte na to, żeby znaleźć swoją tożsamość wśród wielu innych kultur. Trzeba podkreślić, że walka z chrześcijaństwem nie jest tylko walką z Bogiem, ale jest to walka z człowiekiem – zauważył. </p>
<p> Całą rozmowę z prof. Piotrem Jaroszyńskim można odsłuchać [tutaj]. </p>
</doc>
<doc id="file27232318" filename="tylko-u-nas-prof-p-skrzydlewski-o-multikulturalizmie-wielosc-kultur-moze-jawic-sie-jako-rzecz-ciekawa-i-dobra-ale-prowadzi-do-zaistnienia-licznych-problemow-ktore-ostatecznie-moga-zniszczyc-to" parent_folder="web1" url="https://www.radiomaryja.pl/informacje/tylko-u-nas-prof-p-skrzydlewski-o-multikulturalizmie-wielosc-kultur-moze-jawic-sie-jako-rzecz-ciekawa-i-dobra-ale-prowadzi-do-zaistnienia-licznych-problemow-ktore-ostatecznie-moga-zniszczyc-to/">
<p> Jesteś tutaj: Strona główna / Informacje / Polska / [TYLKO U NAS] Prof. P. Skrzydlewski o multikulturalizmie: Wielość kultur m... </p>
<p> Wielość kultur może do pewnego stopnia jawić się jako rzecz ciekawa i dobra, ale także może prowadzić do zaistnienia licznych problemów, które ostatecznie mogą zniszczyć to, co w Europie jest najcenniejsze i najpiękniejsze. Tym czymś jest pokojowy ład oparty na życzliwości i miłości drugiego człowieka połączony z uszanowaniem niezbywalnych praw osoby, które są dane przez Boga – powiedział prof. Paweł Skrzydlewski w felietonie z cyklu „Spróbuj pomyśleć” w Radiu Maryja. </p>
<p> Prof. Paweł Skrzydlewski zwrócił uwagę, że Europa oprócz wymiaru kontynentalnego jest rzeczywistością cywilizacyjną i kulturową. </p>
<p> – Europa nie jest tylko kontynentem, ale także rzeczywistością kulturową i cywilizacyjną. Dziś żyją w niej ludzie różnych ras, religii, przekonań, języków i cywilizacji. Wielość kultur może do pewnego stopnia jawić się jako rzecz ciekawa i dobra, ale także może prowadzić do zaistnienia licznych problemów, które ostatecznie mogą zniszczyć to, co w Europie jest najcenniejsze i najpiękniejsze. Tym czymś jest pokojowy ład oparty na życzliwości i miłości drugiego człowieka połączony z uszanowaniem niezbywalnych praw osoby, które są dane przez Boga – akcentował felietonista. </p>
<p> Prawa te wynikają z odczytania prawdy o godności człowieka – kontynuował. </p>
<p> – Zostały zadeklarowane w świadomości powszechnej przede wszystkim dzięki Ewangelii i posłudze Kościoła, który wraz z Dobrą Nowiną niósł człowiekowi skarb poznania naukowego oraz prawo rzymskie, które w swej istocie nie opierało się na despotyzmie i przemocy, ale na odczytaniu prawdy o tym, co autentycznie jest dobre i sprawiedliwe. Europa zatem, dzięki Kościołowi, stała się wspólnotą narodów, które posiadając własne państwa, mogą wprawdzie łączyć się ze sobą, ale tylko wtedy, gdy połączenie to jest dobrowolne i oparte na uszanowaniu tożsamości i godności innych – mówił felietonista Radia Maryja. </p>
<p> Dlatego w Europie, a szczególnie w Polsce, były i są znane porozumienia między narodami i państwami zwanymi unią – podkreślił. </p>
<p> – Były one zawsze zjednoczeniem równych z równymi, wolnych z wolnymi. Ich podstawą nie był zasadniczo interes ekonomiczny, bo jest on zawsze zmienny i kruchy. Co zatem ostatecznie skłaniało do zawierania unii? Czy tylko wygoda i interes polityczny? Nie. Przede wszystkim troska o uszanowanie wolności własnej i innych, niepodległości i suwerenności, dzięki którym może spełniać się dobro wspólne. U podstaw unii, zwłaszcza w historii Polski, był zatem antropologiczny personalizm, który nakazywał poszanowanie ludzi oraz wolę realizacji dobra wspólnego – powiedział prof. Paweł Skrzydlewski. </p>
<p> Gość Radia Maryja przywołał treść preambuły Unii Horodelskiej jako przykład antropologicznego personalizmu. </p>
<p> – Jakże pięknym i niedoścignionym tego przykładem jest nasza preambuła Unii Horodelskiej z 1413 roku, w której czytamy „Nie doznać nikomu łaski zbawienia, kogo nie wesprze miłość, gdyż ona jedna nie działa marnie, lecz sama sobą świecąc, kładzie koniec niezgodzie, uśmierza swary, ukróca nienawiść, łagodzi waśnie, użycza wszystkim pokoju. Miłość tworzy prawa, włada państwami, urządza miasta, wiedzie stany Rzeczypospolitej ku najlepszemu końcowi, udoskonala wszelkie cnoty cnotliwych. Kto nią wzgardzi, ten wszelkiego dobra pozbędzie, dlatego my prałaci, rycerstwo i szlachta Korony Polskiej chcąc pod tarczą miłości spocząć i pobożnym dysząc ku niej uczuciem, zespoliliśmy i zjednoczyliśmy i dokumentem niniejszym zespalamy i jednoczymy nasze domy, pokolenia, rody, herby, klejnoty herbowe z wszelką szlachtą i bojarstwem litewskim ziem” – cytował profesor. </p>
<p> Dlaczego dziś przypominamy te sprawy? – pytał felietonista. </p>
<p> – Przede wszystkim po to, by uświadomić sobie, że jako naród i państwo mamy niejedną piękną kartę w historii świata, w której praworządność nie była oparta na kazuistyce, gierkach słownych prawników, ale na miłości tworzącej prawa, która umacnia wszystkich w cnocie, nikomu nie szkodzi, każdego wzmacnia. Źródłem tej miłości był dla Europejczyków sam Bóg. Brali oni Go za świadka, gdyż dobrze wiedzieli, że wzgarda miłością i dobrem człowieka jest wzgardą wobec Stwórcy – mówił prof. Paweł Skrzydlewski. </p>
<p> Dziś patrzymy na Unię Europejską i jej przywódców, którzy coraz częściej negują Pana Boga, prawa dane nam przez Niego – kontynuował. </p>
<p> – Czyniąc to, mogą oni tworzyć unię prawdziwą, równych z równymi, wolnych z wolnymi. Czy mogą swymi decyzjami pomnażać prawdziwy pokój, będący zawsze owocem sprawiedliwości, czyli oddania tego, co się komu słusznie należy? Jest to bardzo wątpliwe. Co zatem pozostaje wolnym narodom Europy? Wierność cywilizacyjnym fundamentom, tożsamości, co dziś w praktyce oznacza budowę życia własnego na Ewangelii, prawie będącym porządkiem dobra i słuszności, prawdzie, która ożywia całą kulturę. To zawsze warto czynić – podsumował prof. Paweł Skrzydlewski. </p>
<p> Cały felieton prof. Pawła Skrzydlewskiego z cyklu „Spróbuj pomyśleć” można odsłuchać [tutaj]. </p>
</doc>
<doc id="file27232292" filename="tylko-u-nas-prof-w-wysocki-sztuka-i-kultura-wziela-na-siebie-funkcjonowanie-polskiej-panstwowosci-poza-jej-granicami-tam-ksztaltowala-sie-polska-swiadomosc" parent_folder="web1" url="https://www.radiomaryja.pl/informacje/tylko-u-nas-prof-w-wysocki-sztuka-i-kultura-wziela-na-siebie-funkcjonowanie-polskiej-panstwowosci-poza-jej-granicami-tam-ksztaltowala-sie-polska-swiadomosc/">
<p> Jesteś tutaj: Strona główna / Informacje / Polska / [TYLKO U NAS] Prof. W. Wysocki: Sztuka i kultura wzięła na siebie funkcjonowanie p... </p>
<p> Sztuka i kultura wzięła na siebie funkcjonowanie polskiej państwowości poza jej granicami. Tam powstawały najpiękniejsze utwory. Tam kształtowała się polska świadomość, także ta, że jesteśmy narodem wybranym, który stworzony jest do wielkich celów – powiedział prof. dr hab. Wiesław Jan Wysocki, kierownik Katedry Historii XIX i XX wieku na Wydziale Nauk Historycznych UKSW, w poniedziałkowej audycji „Aktualności dnia” na antenie Radia Maryja. </p>
<p> Dokładnie 191 lat temu w Warszawie rozpoczęło się Powstanie Listopadowe. Gość „Aktualności dnia” wskazał, że wybuch tego powstania był momentem przełomowym. Zwrócił również uwagę, że w czasie Wielkiej Emigracji nie utracono polskiej kultury. </p>
<p> – To był okres romantyzmu polskiego, wielkiego przełomu w naszej świadomości. W Polsce zwieńczeniem romantyzmu było Powstanie Listopadowe. Potem romantyzm w ramach Wielkiej Emigracji przeniósł się poza granice kraju, w której uczestniczyły polskie elity tworząc „Polskę poza Polską” – zaznaczył. </p>
<p> Prof. dr hab. Wiesław Jan Wysocki zwrócił uwagę, że powstanie skierowane było przeciwko Imperium Rosyjskiemu. Główną przyczyną jego wybuchu było nieprzestrzeganie przez carów Imperium Rosyjskiego postanowień konstytucji z 1815 roku. </p>
<p> – Po klęsce Napoleona pod Moskwą, Księstwo Warszawskie stało się królestwem kongresowym, zwanym Królestwem Polskim, z własną konstytucją – jedyną w imperium rosyjskim. Polska była w tym czasie pod władzą cara rosyjskiego. Jednak po kilku latach car rosyjski złamał konstytucję. W związku z tym powstawały różnego rodzaju spiski. W konsekwencji aresztowano i zakazywano działalności różnych instytucji polskich – podkreślił historyk. </p>
<p> Z powodu upadku zrywu niepodległościowego nastąpiła Wielka Emigracja, a autonomia Królestwa Polskiego została ograniczona. </p>
<p> Kierownik Katedry Historii XIX i XX wieku na Wydziale Nauk Historycznych UKSW przypomniał słowa prof. Jerzego Łojka, który podkreślił, że Powstanie Listopadowe miało szansę zwycięstwa. </p>
<p> – Prof. Jerzy Łojek, skupiając się na badaniach Powstania Listopadowego, nazwał je „powstaniem niespełnionych nadziei”. Udokumentował, jak wielkie były szanse – także przy pewnych sprzyjających koniunkturach międzynarodowych – na to, by powstanie mogło przynieść wielkie owoce, gdyby było dobrze poprowadzone – zaznaczył gość Radia Maryja. </p>
<p> Całą rozmowę z udziałem prof. dr. hab. Wiesławem Janem Wysockiego z audycji „Aktualności dnia” można odsłuchać [tutaj]. </p>
</doc>
<doc id="file27232343" filename="tylko-u-nas-prowincjal-ks-j-walkiewicz-tchr-polskie-duszpasterstwo-opieka-kaplanska-i-kulturalna-jest-w-ameryce-polnocnej-bardzo-potrzebne" parent_folder="web1" url="https://www.radiomaryja.pl/informacje/tylko-u-nas-prowincjal-ks-j-walkiewicz-tchr-polskie-duszpasterstwo-opieka-kaplanska-i-kulturalna-jest-w-ameryce-polnocnej-bardzo-potrzebne/">
<p> Jesteś tutaj: Strona główna / Informacje / Polska / [TYLKO U NAS] Prowincjał ks. J. Walkiewicz TChr: Polskie duszpasterstwo ... </p>
<p> Pierwsze pokolenie Polonii w Ameryce Północnej jest najważniejsze w tym sensie, że ci ludzie wymagają najwięcej opieki duszpasterskiej, ale i następnym pokoleniom towarzyszymy przez życie. Wszystko po to, by zachować wiarę, ale też zdrowe moralne, etyczne wartości, zdrowe człowieczeństwo. Właśnie w tych młodych ludziach, którzy są poddawani w tamtej rzeczywistości przeróżnym liberalnym ideologiom. Dlatego polskie duszpasterstwo, opieka nie tylko duszpasterska, ale i kulturalna – jest tam bardzo potrzebna – akcentował ks. Jacek Walkiewicz, przełożony prowincji północno-amerykańskiej księży chrystusowców dla Polonii zagranicznej, podczas „Aktualności dnia” w Radiu Maryja. </p>
<p> Poza Polską żyje od 18 do 20 mln Polaków i osób polskiego pochodzenia. Z tej liczby od 9 do 10 mln żyje na terenie Stanów Zjednoczonych oraz około 800-900 tys. w Kanadzie. Posługę kapłańską pośród tej grupy Polonii pełnią m.in. księża chrystusowcy. </p>
<p> – Oczywiście nie jesteśmy w stanie objąć opieką duszpasterską wszystkich Polaków zamieszkałych na terenie Ameryki Północnej, ale czynimy to, na ile jest to możliwe. Na tym terenie posługuje około 40-50 współbraci kapłanów i jeden brat zakonny. Posługujemy w 28 parafiach na terenie Stanów Zjednoczonych i w pięciu ośrodkach duszpasterskich na terenie Kanady. Są to parafie od dużych skupisk polskich, jak Chicago, Calgary czy Toronto, gdzie skupiamy się na pracy duszpasterskiej w języku polskim po małe kilkusetosobowe parafie obsługiwane tylko przez jednego kapłana, często dwu-trzyjęzyczne – wskazał ks. Jacek Walkiewicz. </p>
<p> W Ameryce Północnej jest bardzo duża grupa Polaków, szczególnie pierwszego pokolenia, którzy urodzili się i wychowali w Polsce. </p>
<p> – Nasze ośrodki oprócz pracy czysto duszpasterskiej, a więc sprawowania sakramentów, głoszenia Ewangelii czy świadczenia dzieł miłosierdzia, zajmują się także działalnością kulturalną. Prowadzimy przeróżne kluby, zespoły, grupy – wszystko po to, by naszym rodakom w jakiś sposób pomóc, dać im namiastkę polskości tam, daleko, tysiące kilometrów od Ojczyzny, z której kiedyś wyjechali – mówił prowincjał. </p>
<p> Opieką duszpasterską są objęte także młode pokolenia Polaków, którzy urodzili się już na obczyźnie. </p>
<p> – Mamy grupy folklorystyczne składające się z młodych ludzi wywodzących się z polskich rodzin, ale często już tam urodzonych, którzy są jednak zafascynowani polską kulturą i polskimi zwyczajami. Najczęściej dzieje się to pod patronatem polonijnych parafii prowadzonych w dużej mierze przez naszych współbraci. Jest to bardzo, ale to bardzo ważne, ponieważ ci ludzie później chętnie przyjeżdżają do Polski, często pierwszy raz w życiu (mając 20 lat) i są tą Polską zbudowani. Pierwsze pokolenie jest najważniejsze w tym sensie, że ci ludzie wymagają najwięcej opieki duszpasterskiej, ale i następne pokolenia także są objęte naszą szeroko rozumianą opieką, towarzyszeniem przez życie. Wszystko po to, by zachować wiarę, ale też zdrowe moralne, etyczne wartości, zdrowe człowieczeństwo. Właśnie w tych młodych ludziach, którzy są poddawani w tamtej rzeczywistości przeróżnym liberalnym ideologiom. Dlatego polskie duszpasterstwo, opieka nie tylko duszpasterska, ale i kulturalna – jest tam bardzo potrzebna – zaznaczył kapłan. </p>
<p> Cała rozmowa z prowincjałem ks. Jackiem Walkiewiczem dostępna jest [tutaj]. </p>
</doc>
<doc id="file27232283" filename="tylko-u-nas-r-bakiewicz-straz-narodowa-zawsze-chce-pomagac-osobom-potrzebujacym-wsparcia-szanujemy-ludzi-ale-nie-godzimy-sie-na-idealy-multikulturalizmu" parent_folder="web1" url="https://www.radiomaryja.pl/informacje/tylko-u-nas-r-bakiewicz-straz-narodowa-zawsze-chce-pomagac-osobom-potrzebujacym-wsparcia-szanujemy-ludzi-ale-nie-godzimy-sie-na-idealy-multikulturalizmu/">
<p> Jesteś tutaj: Strona główna / Informacje / Polska / [TYLKO U NAS] R. Bąkiewicz: Straż Narodowa zawsze chce pomagać osobom po... </p>
<p> Straż Narodowa kieruje się wartościami przekazanymi nam przez Jezusa Chrystusa. Miłość bliźniego jest jednym z najważniejszych przykazań. Dzisiaj po prostu musimy pomagać ludziom potrzebującym, co robimy. Pomogliśmy tysiącom uchodźców na granicy, prowadzimy zbiórki na rzecz uchodźców, w siedzibie organizacji przyjęliśmy kilkadziesiąt osób. Środowiska lewicowe nie rozumieją narodowców. Uważają, że nie szanujemy ludzi, gdyż nie zgadzamy się na masową migrację czy ideały multikulturalizmu. Jest wręcz przeciwnie. Zawsze chcemy pomagać ludziom, ale tym, którzy potrzebują wsparcia – powiedział prezes Stowarzyszenia Roty Marszu Niepodległości, Robert Bąkiewicz, w rozmowie z Redakcją Informacyjną Radia Maryja. </p>
<p> Straż Narodowa to pozarządowa organizacja założona przez Roberta Bąkiewicza. Zrzesza ona patriotów chcących działać na rzecz Polski. Jej członkowie nie pozostają jednak głusi na wołanie o pomoc i aktywnie działają na rzecz wsparcia uchodźców z Ukrainy. </p>
<p> – Narodowcy w Polsce to tak naprawdę narodowi katolicy. Dla nas naród rozumiany jest jako element kulturowy, a nie etniczny. Natomiast największymi wartościami są wartości przekazane nam przez Jezusa Chrystusa. Miłość bliźniego jest jednym z najważniejszych przykazań. Dzisiaj po prostu musimy pomagać ludziom potrzebującym, co Straż Narodowa robi – wskazał prezes Stowarzyszenia Roty Marszu Niepodległości. </p>
<p> Pomagamy na granicy, w Medyce. Jesteśmy tam ponad miesiąc. Pomogliśmy tysiącom uchodźców, natomiast naszym głównym zadaniem jest przede wszystkim wsparcie medyczne – kontynuował. </p>
<p> – Są tam nasi ratownicy medyczni – jedyni lub jedni z niewielu na tym przejściu. Obecnie ruch jest zdecydowanie mniejszy, ale dwa-trzy tygodnie temu przechodziły tamtędy ogromne ilości osób, które potrzebowały wsparcia. Temperatury w nocy były bardzo niskie, dzieci zapadały w hipotermię. Ratownicy niejednokrotnie ratowali życie – zaznaczył Robert Bąkiewicz. </p>
<p> Na przejściu granicznym w Medyce zawisły polskie flagi. Od początku kryzysu uchodźczego flagi, które dominowały przestrzeń pomocy dla uchodźców wojennych z Ukrainy to izraelskie, niemieckie i francuskie. Jako @StrazNarodowa postanowiliśmy przypomnieć wszystkim, że tu jest Polska! pic.twitter.com/envnFCu40r </p>
<p> Rozmówca Radia Maryja podkreślił, że Straż Narodowa pomaga w całej Polsce. </p>
<p> – Prowadzimy zbiórki na rzecz uchodźców. W siedzibie organizacji przyjęliśmy kilkadziesiąt osób. Im także pomagamy, zapewniając wszelkie wsparcie. (…) Staramy się pomagać na tyle, na ile możemy. Ciekawe jest też to, że środowiska lewicowe zupełnie nie rozumieją narodowców, dlatego, że jeśli nie zgadzamy się na masową migrację czy ideały multikulturalizmu, to one odbierają to tak, że nie szanujemy innych ludzi. Jest wręcz przeciwnie. Zawsze chcemy pomagać ludziom, ale tym, którzy potrzebują wsparcia – podkreślił prezes Stowarzyszenia Roty Marszu Niepodległości. </p>
</doc>
<doc id="file27232288" filename="tylko-u-nas-t-szczyrbak-zwiazek-polakow-w-niemczech-przyniosl-piekne-owoce-na-niwie-oswiatowej-kulturalnej-ekonomicznej-oraz-duchowej" parent_folder="web1" url="https://www.radiomaryja.pl/informacje/tylko-u-nas-t-szczyrbak-zwiazek-polakow-w-niemczech-przyniosl-piekne-owoce-na-niwie-oswiatowej-kulturalnej-ekonomicznej-oraz-duchowej/">
<p> Jesteś tutaj: Strona główna / Informacje / Polska / [TYLKO U NAS] T. Szczyrbak: Związek Polaków w Niemczech przyniósł piękne owoc... </p>
<p> W 2022 roku będziemy obchodzić ważne rocznice dla Związku Polaków w Niemczech. To organizacja, która chwalebnie zapisała karty pozytywistycznej działalności, a startowała w bardzo ciężkich warunkach ustrojowych, ekonomicznych czy organizacyjnych. Start od zera przyniósł piękne owoce na niwie oświatowej, kulturalnej, ekonomicznej oraz duchowej – powiedział Tadeusz Szczyrbak, prezes Rodziny Rodła we Wrocławiu, w piątkowej audycji „Aktualności dnia” na antenie Radia Maryja. </p>
<p> 2022 r. jest rokiem jubileuszu 100-lecia Związku Polaków w Niemczech. Polska organizacja bardzo prężnie działała przede wszystkim w okresie międzywojennym. Jej charakterystycznymi datami są 27 sierpnia 1922 oraz 3 grudnia 1922. </p>
<p> – Jest to chwila rejestracji, a później faktycznego ukonstytuowania się Związku Polaków w Niemczech wraz ze statutem. W okresie międzywojennym funkcjonowała ona jako organizacja reprezentująca blisko dwumilionową polską mniejszość narodową. (…) To organizacja, która chwalebnie zapisała karty pozytywistycznej działalności, a startowała w bardzo ciężkich warunkach ustrojowych, ekonomicznych czy organizacyjnych. Start od zera przyniósł piękne owoce na niwie oświatowej, kulturalnej, ekonomicznej, duchowej – wskazał Tadeusz Szczyrbak. </p>
<p> Bieżący rok przyniesie także 150. rocznicę urodzin ks. dr Bolesława Domańskiego, prezesa Związku Polaków w Niemczech. Duchowny powiedział m.in.: „Polskość to dar z nieba, od Boga mi dany”. </p>
<p> – 14 stycznia w Złotowie będzie miało miejsce upamiętnienie 150. rocznicy urodzin ks. Bolesława Domańskiego, przewodnika ludu polskiego w Niemczech. Przyszedł na świat 14 stycznia 1872 roku w Przytarni, w diecezji pelplińskiej. Na początku XX w. pełnił posługę kapłańską w Niemczech. Przez 37 lat działał aktywnie najpierw w Złotowie (1902-1903), a później w Zakrzewie (1903-1939) w parafii św. Marii Magdaleny. Teraz zapraszamy do Złotowa na wspaniałe upamiętnienie naszego polonusa – powiedział prezes Rodziny Rodła we Wrocławiu. </p>
<p> 6 marca we Wrocławiu odbędzie się 84. rocznica ogłoszenia prawd Polaków spod znaku Rodła. Zostały one uroczyście uchwalone w 1938 r. w Berlinie. </p>
<p> – Prawda pierwsza – jesteśmy Polakami. Prawda druga – wiara ojców naszych jest wiarą naszych dzieci. Prawda trzecia – Polak Polakowi bratem. Prawda czwarta – co dzień Polak narodowi służy. Prawda piąta – Polska matką naszą i nie wolno mówić o matce źle. Jakże te prawdy są nadal uniwersalne. One mają swoją wymowę i głębię. Są krótkie, a jednocześnie mają w sobie całe dziedzictwo Polaków w Niemczech okresu międzywojennego. Jest to nasze polskie, chrześcijańskie dziedzictwo, które jest związane z wiarą chrystusową. Nie bez powodu ktoś nazywa te prawdy małym dekalogiem polskości – zaznaczył Tadeusz Szczyrbak. </p>
<p> Cała rozmowa z Tadeuszem Szczyrbakiem dostępna jest [tutaj]. </p>
</doc>
<doc id="file27232445" filename="u-nas-a-bujara-niedziela-dobrem-spolecznym-kulturalnym-oraz-narodowym-powinnismy-ja-chronic-ustawowo" parent_folder="web1" url="https://www.radiomaryja.pl/informacje/u-nas-a-bujara-niedziela-dobrem-spolecznym-kulturalnym-oraz-narodowym-powinnismy-ja-chronic-ustawowo/">
<p> Jesteś tutaj: Strona główna / Informacje / Polska / [TYLKO U NAS] A. Bujara: Niedziela jest dobrem społecznym, kulturalnym ... </p>
<p> Niedziela jest dobrem społecznym, kulturalnym oraz narodowym i powinniśmy ją chronić ustawowo – powiedział w programie „Aktualności dnia” na antenie Radia Maryja Alfred Bujara, przewodniczący Sekcji Krajowej Pracowników Handlu NSZZ „Solidarność”. </p>
<p> Sejmowa Komisja Polityki Społecznej i Rodziny rozpatruje sprawozdanie podkomisji nt. projektu ustawy o ograniczeniu handlu w niedziele. Alfred Bujara zaznaczył jednak, że „my jako związek zawodowy NSZZ „Solidarność”, powtórzyliśmy na Komisji Krajowej stanowisko, które jest jednoznaczne – chcemy, aby to były wszystkie wolne niedziele”. </p>
<p> – Na takim stanowisku stoi również Komitet Inicjatywy Ustawodawczej, ustawy ograniczającej handel w niedziele. Tam są inne organizacje, ale także polscy pracodawcy. Czy to będą cztery czy dwie niedziele, nie wiemy. My cały czas dopominamy się o to, aby to były cztery niedziele. Piłka jest cały czas w grze. Wczoraj pokazały się medialne informacje, że mogłaby to być jedna niedziela handlowa. Byłaby to gorsza niedziela – święto, w którym pracownicy musieliby pójść do pracy. Czy to jest kompromis? Myślę, że nie, bo dzisiaj dla pracowników handlu, którzy bardzo ciężko pracują od niedzieli do niedzieli, ta niedziela to jest nie tak dużo – wskazał gość Radia Maryja. </p>
<p> Przewodniczący Sekcji Krajowej Pracowników Handlu NSZZ „Solidarność” podkreślił, że wolna niedziela „to nie jest luksus – jak mówią sami pracownicy – to jest normalność, która funkcjonuje w krajach Europy Zachodniej”. </p>
<p> – Rozmawiając z pracownikami jednego z butików, pewna pani powiedziała mi, że „nam się to należy jak psu buda, bo my dzisiaj jesteśmy wykorzystywani i te warunki pracy są coraz gorsze. Nie boimy się, że spadną obroty, bo przed świętami przychodzą klienci, którzy są zdecydowani, kupują więcej przed wolnymi świętami, które w Polsce obowiązują od 10 lat i nie boimy się, że nas zwolnią, bo nie mają kogo zwolnić”. Niedobór pracowników jest bardzo duży – powiedział Alfred Bujara. </p>
<p> Gość „Aktualności dnia” zauważył, że „występuje straszny lobbing przeciwko tej ustawie, bardzo dużo artykułów sponsorowanych, bardzo dużo bezsensownych badań. (…) No, ale gdzie w grę wchodzą duże przedsiębiorstwa, to tam jest też trudniej”. </p>
<p> – Zastanawiamy się, dlaczego ci pracodawcy tak mocno i usilnie walczą o to, żeby te niedziele pracujące zachować. Skoro brakuje im rąk do pracy i by dzisiaj zamknęli w niedziele i zorganizowali pracę od poniedziałku do soboty, to byłoby im łatwiej. Odpowiedź jest jedna, (…) te korporacje pokazują nam, kto rządzi w Polsce. Oni mówią: „to my narzuciliśmy ten neoliberalny porządek” i oni go dzisiaj za wszelką cenę chcą utrzymać i pokazać, że to oni rządzą w Polsce. To jest bardzo smutne. Mam nadzieję, że uda się to zmienić i rząd nie pójdzie na jakieś wielkie kompromisy – mówił przewodniczący Sekcji Krajowej Pracowników Handlu NSZZ „Solidarność”. </p>
<p> Myślę, że niedziela jest dobrem społecznym, kulturalnym oraz narodowym i powinniśmy ją chronić ustawowo – podkreślił Alfred Bujara. </p>
<p> – Na szczęście nie mamy takich sytuacji, że będziemy wprowadzać święta innych grup religijnych, co słyszymy np. w Niemczech, ale też powinniśmy tutaj bardzo usilnie walczyć o wolną niedzielę, o to, żeby miała ona charakter święta. (…) Te zawody, które muszą pracować, to są zawody, które służą społeczeństwu – w tym jest np. gastronomia, ale ci pracownicy, którzy nie muszą, to nie powinni pracować w niedzielę i o to dzisiaj zadbajmy – zakończył Alfred Bujara, przewodniczący Sekcji Krajowej Pracowników Handlu NSZZ „Solidarność”. </p>
<p> Całą rozmowę z „Aktualności dnia” można odsłuchać [tutaj]. </p>
</doc>
<doc id="file27232435" filename="u-nas-dr-a-plucinska-kultura-xx-xxi-wieku-karnawalizacja" parent_folder="web1" url="https://www.radiomaryja.pl/informacje/u-nas-dr-a-plucinska-kultura-xx-xxi-wieku-karnawalizacja/">
<p> Jesteś tutaj: Strona główna / Informacje / Polska / [TYLKO U NAS] Dr A. Plucińska: Kultura XX i XXI wieku jest karnawaliza... </p>
<p> Bierzemy udział nie w karnawale, tylko w karnawalizacji. Kultura XX i XXI wieku to właśnie karnawalizacja – powiedziała w sobotnich „Rozmowach niedokończonych” na antenie TV Trwam dr Aldona Plucińska. Etnograf przedstawiła i omówiła polską tradycję świętowania zapustów, czyli karnawału. </p>
<p> Dr Aldona Plucińska podkreśliła, że współcześnie społeczeństwo nie bierze udziału w karnawale, lecz w karnawalizacji. </p>
<p> – Bierzemy udział nie w karnawale, tylko w karnawalizacji. XX i XXI wiek, kultura tego wieku, to jest właśnie karnawalizacja. Dlatego nikt nie jest w stanie podjąć i wejść w czas karnawału i uczestniczyć w nim, tzn. świętować, ale świętować tylko i wyłącznie w tym czasie, w jakim trwa ten karnawał, ponieważ czas świętowania jest jak gdyby ustawiony i przeciwstawiony do codzienności – tłumaczyła. </p>
<p> Okres karnawału następuje po adwencie oraz godach – wyjaśniła etnograf. </p>
<p> – Te dwa czasy znowu były kreowane poprzez osoby, poprzez odpowiedni sposób zachowania, kostium, jadło obrzędowe, kolędę – w sensie ofiarę rzeczową, przedmiot, ale i kolędę w postaci słowa i muzyki, nuty. Karnawał to czas, który ma nas przygotować, czas przejścia z czasu, który już zostawiliśmy poza sobą, do czasu dość istotnego i ważnego – czasu światła i czasu życia – akcentowała ekspert. </p>
<p> Dr Aldona Plucińska wskazała również na znaczenie karnawału w antropologii. </p>
<p> – Karnawał to w antropologii modelowy wzorzec kulturowy, który za pomocą już przyjętych, tradycyjnych wzorów kultury, ukazuje i pomaga nam zmienić rzeczywistość w ten świat na opak. My przecież każdego dnia nie zachowujemy się tak, jak w czasie karnawału – zauważyła. </p>
<p> Etnograf przedstawiła też genezę pojawienia się karnawału na terenach Słowiańszczyzny. </p>
<p> – W kulturze słowiańskiej czytamy, że nasi przodkowie (wiemy, jaki prowadzili tryb życia – zajmowali się zbieractwem, a z czasem dopiero ten osiadły tryb życia, myślistwo) mimo wszystkich czynności, jakie wykonywali, mieli dużo wolnego czasu. My mówimy, że tego czasu nam brakuje, nie mamy go, stąd trudno o świętowanie i uczestnictwo w karnawale. Dlatego ci nasi przodkowie, tu na Słowiańszczyźnie, powołali do życia, bożka Pustę. Kto był tym Pustem? Brano małe pacholę, parobka, chłopca, którego sadzano na wózek, wkładano w rękę gałązkę iglastą, czyli symbol wiecznego życia i tak obwożono, wołając „Pust, Pust, Pust!”, od sadyby do sadyby. Świętowano, wypełniano ten czas na świętowaniu tegoż właśnie bożka – tłumaczyła ekspert. </p>
<p> W poprzednich wiekach czas karnawału na polskich dworach i domach mieszczańskim był czasem poważnych rozmów, przede wszystkim na temat budowania rodzin – zwróciła uwagę dr Aldona Plucińska. </p>
<p> – W polskich dworach, w pałacach, w znanych domach mieszczańskich znanych polskich rodów, stawiano na ten czas obraz ze świętym, który trzymał palec na ustach. Ktokolwiek wchodził do tego domu w okresie karnawału, wiedział, że nie ma prawa podejmować jakichkolwiek rozmów, które miałyby formę plotki. Rozmowy były bardzo poważne, a dotyczyły zakładania rodzin, tzn. kojarzenia par, budowania rodzin – zaznaczyła etnograf. </p>
</doc>
<doc id="file27232448" filename="u-nas-prof-ryba-angela-merkel-bedzie-juz-mogla-swobodnie-lansowac-teorii-multikulturalnej-europy" parent_folder="web1" url="https://www.radiomaryja.pl/informacje/u-nas-prof-ryba-angela-merkel-bedzie-juz-mogla-swobodnie-lansowac-teorii-multikulturalnej-europy/">
<p> Jesteś tutaj: Strona główna / Informacje / Polska / [TYLKO U NAS] Prof. Ryba: Angela Merkel nie będzie już mogła swobodnie la... </p>
<p> Angela Merkel nie będzie już mogła z taką swobodą lansować swojej teorii multikulturalnej Europy, a problem imigrantów nie będzie już problemem tak łatwo „zamiatanym pod dywan” – ocenił prof. Mieczysław Ryba w rozmowie z Redakcją Informacyjną Radia Maryja. </p>
<p> Historyk odniósł do wyników wczorajszych wyborów parlamentarnych w Niemczech, w których trzecie miejsce zajęła antyimigrancka Alternatywa dla Niemiec. </p>
<p> Blok partii chadeckich CDU/CSU Angeli Merkel wygrał wybory parlamentarne w Niemczech i uzyskał 33 proc. głosów – podała agencja dpa po ostatecznym podliczeniu przez Komisję Wyborczą wyników ze wszystkich okręgów. [czytaj więcej] </p>
<p> Antyimigrancka Alternatywa dla Niemiec (AfD) wejdzie do Bundestagu z wynikiem 12,6 proc. </p>
<p> Prof. Mieczysław Ryba mówi, że Angela Merkel kumuluje swoje poparcie dobrymi wynikami gospodarczymi Niemiec, ale jej decyzje w sferze bezpieczeństwa, multikulturalizmu, imigrantów islamskich oburzają społeczeństwo. Stąd na scenie politycznej pojawia się Alternatywa dla Niemiec – dodaje profesor </p>
<p> – To będzie bardzo mocny głos parlamentarny (pierwszy raz w historii) -mocno antyemigrancki i mocno antyislamski. Jawi się tutaj inna perspektywa co do koncepcji budowy Europy. Angela Merkel nie będzie już mogła z taką swobodą lansować swojej teorii multikulturalnej Europy, a problem imigrantów nie będzie już problemem tak łatwo „zamiatanym pod dywan”, czy też rozgrywanym – podkreśla Mieczysław Ryba. </p>
<p> AfD zapowiadała wcześniej, że powoła komisję śledczą, która miałaby wyjaśnić kulisy decyzji Angeli Merkel o otwarciu w 2015 roku niemieckich granic. Zdaniem Alternatywy wpuszczenie migrantów na terytorium kraju było złamaniem prawa. </p>
<p> Partia budzi kontrowersje. Jej lider Alexander Gauland w wypowiedzi na początku września zaznaczył, że Niemcy mogą być dumni z „osiągnięć” niemieckich żołnierzy w obu wojnach światowych. </p>
</doc>
<doc id="file27232281" filename="walka-z-antykultura" parent_folder="web1" url="https://www.radiomaryja.pl/informacje/walka-z-antykultura/">
<p> Prezes PiS Jarosław Kaczyński stwierdził, że Polska nie jest bezradna wobec antykultury narzucanej przez kraje Europy Zachodniej. Ocenił, że jesteśmy w momencie, który może przynieść wielką zmianę. </p>
<p> Prezes partii rządzącej na Forum Ekonomicznym w Karpaczu wziął udział w debacie zatytułowanej „Realizm i wartości w polityce”. W jej trakcie mówił m.in. o cywilizacji chrześcijańskiej. </p>
<p> – To jest najbardziej życzliwa człowiekowi cywilizacja w dziejach świata i warto jej bronić. To jest też przesłanka naszej polityki – właśnie w sferze wartości. Czy ona jest realistyczna? Jest na pewno wyrazem trudnego realizmu – zaznaczył prezes PiS. </p>
<p> Jarosław Kaczyński wskazał, że nie można określić celów politycznych państwa lub formacji, która rządzi w oderwaniu od wartości. Przekonywał, że jego formacja opiera się na tradycji chrześcijańskiej, która jest też tradycją wolnościową. </p>
<p> – Nie chcemy budować nowego człowieka ani nowej kultury. Chcemy, żeby ta stara mogła rozkwitać, żeby państwo zostało dostosowane do tych wszystkich założeń, które my uważamy za oczywiste i potrzebne dla funkcjonowania Polski – podkreślał polityk. </p>
<p> Ta wizja nie jest akceptowana przez Unię Europejską. Jak wskazał historyk i politolog prof. Mieczysław Ryba, są siły, które chcą doprowadzić do rewolucji kulturowej w Polsce. </p>
<p> – Naciski będą coraz silniejsze nie tylko od wewnątrz, ale z zewnątrz, Będą naciski z różnych instytucji globalnych, europejskich po to, by poddać Polskę rewolucji, ponieważ ona jest ważnym ogniwem w całej Europie – stwierdził ekspert. </p>
<p> Pod przykrywką walki o praworządność Polska zmuszana jest do spełnienia postulatów środowisk LGBT czy wprowadzenia tzw. aborcji na życzenie. Realizację tego ostatniego postulatu zapowiedział niedawno lider PO Donald Tusk. </p>
<p> – To jest deklaracja, której nigdy nie uczyniły najbardziej lewackie partie w historii – zwrócił uwagę prof. Mieczysław Ryba. </p>
<p> Prezes PiS przypomniał, że przed wstąpieniem do Unii Europejskiej Sejm przyjął specjalną uchwałę dotycząca suwerenności kulturowej Polski. </p>
<p> – Uważamy każdą ingerencją w tę sferę za nadużycie, za złamanie prawa, za realizację zasady (…) „kto silniejszy, ten lepszy” – powiedział Jarosław Kaczyński. </p>
<p> Liberalno-lewicowa opozycja utrzymuje, że wartości ważne dla Polaków nie są zagrożone. </p>
<p> – Dzisiaj Jarosław Kaczyński powinien wyjrzeć zza otaczającego go kordon policji i zauważyć, że w Polsce nie ma żadnego ataku na żadne wartości – stwierdził rzecznik PSL Miłosz Motyka. </p>
<p> – Niech on powie, co zrobić, żeby tych ludzi uratować, żeby uratować miejsca pracy, obniżyć rachunki – mówił poseł PO Dariusz Joński. </p>
<p> Opozycja odrzuca każdą próbę dyskusji o stanie Unii Europejskiej. </p>
<p> – Jeżeli chcemy odciąć się od Zachodu, to oznacza to, że chcemy wpaść w ręce Wschodu. Czym to się kończy – widzimy dziś na Ukrainie – uważa poseł Paweł Poncyliusz z PO. </p>
<p> W obliczu zagrożeń Polska musi budować swoją silną pozycję. </p>
<p> – Nie ma sensu poświęcać demokracji, nie ma sensu poświęcać tych wartości, które są cenne dla dużej części wyborców (np. chadeckich) na ołtarzu pomyślności integracji europejskiej. Nie ma wreszcie sensu poświęcać suwerenności, czyli oddawać kolejnych kompetencji Brukseli – mówił politolog prof. Tomasz Grosse. </p>
<p> Według lidera PiS obecna sytuacja na świecie może doprowadzić do wielkiej zmiany. </p>
<p> – Tak wcale nie musi być. Wielkie siły działają ku temu, żeby tak się nie stało, ale może tak być i sądzę, że ci wszyscy, którzy patrzą z ubolewaniem, z lękiem czy nawet przerażeniem na to, co się dzieje, na tę antykulturę, muszą w tym kierunku działać – podkreślił Jarosław Kaczyński. </p>
<p> Tymczasem w środę przedstawiciel Polski wstrzymał się od głosu, kiedy w ONZ głosowano nad rezolucją mającą uczynić zabijanie nienarodzonych dzieci prawem człowieka. Ambasador RP przy ONZ milczał też, gdy Nigeria proponowała poprawkę mającą zwiększyć ochronę ludzkiego życia. Ta bierność spowodowała, że rezolucja została przyjęta. [czytaj więcej] </p>
<p> Jarosław Kaczyński, oprócz zwracania uwagi na potrzebę ochrony tradycyjnych wartości, podczas Forum Ekonomicznego w Karpaczu przestrzegał też przed neoimperialnymi dążeniami Niemiec do panowania w całej Unii Europejskiej. </p>
</doc>
<doc id="file27232402" filename="warszawa-zainaugurowano-akcje-z-kultura-na-drodze" parent_folder="web1" url="https://www.radiomaryja.pl/informacje/warszawa-zainaugurowano-akcje-z-kultura-na-drodze/">
<p> W Warszawie zainaugurowano akcję „Z kulturą w drodze”, która ma promować kulturalne zachowania na drogach. W uroczystości wzięli udział m.in. wicepremier, minister kultury i dziedzictwa narodowego Piotr Gliński, minister infrastruktury Andrzej Adamczyk oraz główny inspektor transportu drogowego Alvin Gajadhur. </p>
<p> Wicepremier Piotr Gliński w wystąpieniu apelował o większą kulturę na drogach. </p>
<p> – My lubimy samochody i one są nam potrzebne. Ale to jest tak, że to ma w sobie pewne zagrożenie. Dlatego musimy kulturą ogładzać tę sytuację uczestnictwa w ruchu ulicznym. Apelujemy wszyscy, żebyśmy poruszali się na drogach z większą dozą kultury – z większą życzliwością, ze świadomością tego, że nie jesteśmy na drodze sami – powiedział prof. Gliński. </p>
<p> Minister Andrzej Adamczyk przypomniał, że w Polsce zarejestrowanych jest 27 mln pojazdów, co powoduje, że działania realizowane przez rząd już nie wystarczają. Wskazał, że potrzebny jest również „szacunek dla wszystkich tych, którzy są z nami na drogach”. </p>
<p> Z kolei główny inspektor transportu drogowego Alvin Gajadhur przypomniał, że w 2017 roku doszło do ponad 32 tys. wypadków drogowych, w których śmierć poniosło ponad 2,8 tys. osób. </p>
<p> W ramach akcji „Z kulturą w drodze” organizatorzy zaplanowali m.in. wyświetlanie spotów dotyczących bezpieczeństwa na drodze. Filmy będą emitowane m.in. w mediach społecznościowych. </p>
</doc>
<doc id="file27232413" filename="watykan-w-dokumencie-na-synod-kultura-konsumpcji-czyni-z-planety-wysypisko-smieci" parent_folder="web1" url="https://www.radiomaryja.pl/informacje/watykan-w-dokumencie-na-synod-kultura-konsumpcji-czyni-z-planety-wysypisko-smieci/">
<p> Jesteś tutaj: Strona główna / Informacje / Watykan w dokumencie na synod: kultura konsumpcji czyni z planety wysypisko... </p>
<p> „Panująca kultura konsumpcji i odrzucenia przekształca planetę w wielkie wysypisko śmieci” – podkreślił Watykan w ogłoszonym w piątek dokumencie przygotowawczym na synod ks. biskupów na temat Amazonii. Odbędzie się w on w październiku 2019 roku. </p>
<p> W dokumencie przypomina się, że papież Franciszek podczas wizyty w Amazonii na początku roku apelował o zmianę „historycznego modelu”, zgodnie z którym państwa uważają tę krainę za „skład zasobów naturalnych, nie liczą się z życiem rdzennych ludów i nie martwią się zniszczeniem natury”. </p>
<p> Watykan podkreśla, że „Papież piętnuje taki rodzaj rozwoju”, którego „obsesją” jest wyłącznie „konsumpcja oraz bożek pieniądza i władzy”. </p>
<p> W tekście, który będzie podstawą obrad przyszłorocznego synodu, mowa jest o tym, że doszło do zerwania „harmonijnych relacji między Bogiem Stwórcą, ludźmi i naturą” z powodu szkodliwych konsekwencji polityki wydobycia i „nacisków wielkich interesów ekonomicznych, wykorzystujących ropę, gaz, drewno, złoto”, a także realizacji projektów strukturalnych takich, jak na przykład budowa dróg. </p>
<p> „W lesie amazońskim, mającym żywotne znaczenie dla planety, wybuchł głęboki kryzys spowodowany przez przedłużającą się ludzką ingerencję, w której dominuje mentalność odrzucenia i wydobycia” – zauważono we wstępie do dokumentu. </p>
<p> Amazonia została w nim przedstawiona jako „region o bogatej bioróżnorodności, multietniczny, wielokulturowy i wieloreligijny, zwierciadło całej ludzkości, który w ramach obrony życia wymaga zmian strukturalnych i osobistych wszystkich ludzi, państw i Kościoła”. </p>
<p> Ponadto w watykańskim dokumencie odnotowane zostało zjawisko „narzucania nowych kolonializmów ideologicznych, ukrytych za maską mitu postępu, a niszczących tożsamość kulturową”. </p>
<p> „Ochrona rdzennych ludów i ich terytoriów jest fundamentalnym zadaniem dla praw człowieka” – dodała Stolica Apostolska. Położyła nacisk na to, że dla Kościoła jest to „imperatyw moralny spójny z wizją integralnej ekologii” encykliki papieża Franciszka „Laudato si'”. </p>
</doc>
<doc id="file27232428" filename="w-brytania-premier-t-may-odwiedzila-polski-osrodek-spoleczno-kulturalny-w-londynie" parent_folder="web1" url="https://www.radiomaryja.pl/informacje/w-brytania-premier-t-may-odwiedzila-polski-osrodek-spoleczno-kulturalny-w-londynie/">
<p> Jesteś tutaj: Strona główna / Informacje / Polska / W.Brytania: Premier T. May odwiedziła Polski Ośrodek Społeczno-Kulturalny w ... </p>
<p> Brytyjska premier Theresa May odwiedziła w czwartek Polski Ośrodek Społeczno-Kulturalny (POSK) w Londynie, gdzie spotkała się z dziesięcioma przedstawicielami polskiej społeczności w Wielkiej Brytanii w ramach objazdu kraju na rok przed wyjściem z Unii Europejskiej. </p>
<p> Szefowa rządu odwiedziła wcześniej szwalnię w szkockim Ayr, żłobek w angielskim Newcastle, farmę pod północnoirlandzkim Belfastem i spotkała się z liderami biznesowymi w walijskim Barry. </p>
<p> W trakcie objazdu kraju premier przekonywała Brytyjczyków, że odzyskawszy kontrolę nad swoim prawodawstwem, granicami i pieniędzmi, a także wykorzystując możliwości, które zapewnia Brexit, </p>
<p> „Wielka Brytania będzie kwitła jako silny i zjednoczony kraj, rozwijający się z korzyścią dla każdego, niezależnie od tego, czy głosował za wyjściem czy za pozostaniem w UE” – mówiła. </p>
<p> Na koniec dnia May spotkała się w Polskim Ośrodku Społeczno-Kulturalnym na Hammersmith z 10 Polakami wywodzącymi się z różnych środowisk, m.in. szefem kuchni, właścicielką kawiarni, wykładowcami, przedstawicielami organizacji wspierających Polaków w trudnej sytuacji, a także przedsiębiorcami i akademikami. </p>
<p> W trakcie 30-minutowej rozmowy przy herbacie brytyjska premier rozmawiała z zaproszonymi gośćmi m.in. o tym, w jaki sposób planowane wyjście Wielkiej Brytanii z Unii Europejskiej wpłynie na ich życie i karierę zawodową, a także musiała się zmierzyć z trudnymi pytaniami dotyczącymi używanej przez polityków negatywnej retoryki wokół migrantów, w tym wobec ponad milionowej społeczności Polaków w Wielkiej Brytanii. </p>
<p> Część z biorących udział w spotkaniu Polaków przypomniała także szefowej rządu, że mając brytyjskie obywatelstwo stali się wyborcami i ich głos – tak jak 3,3 miliona obywateli UE mieszkających w Wielkiej Brytanii – powinien być brany pod uwagę w procesie podejmowania przez rząd najważniejszych decyzji politycznych. </p>
<p> „Premier powtarzała przyjemne hasła, ale brakowało w tym konkretów” – oceniła przedsiębiorczyni i inwestorka Marta Krupińska, która jako jedyna Polka była w ubiegłym roku notowana na liście najbardziej wpływowych londyńczyków według popołudniówki „Evening Standard”. </p>
<p> „Dobrze, że to spotkanie się odbyło i mogliśmy zaprezentować się w gronie fantastycznych Polaków, ale czy ja się czuję jakkolwiek bezpieczniej czy spokojniej? Nie” – powiedziała. </p>
<p> Nieco bardziej pozytywnie wypowiedziała się zoolog i wykładowczyni akademicka Joanna Bagniewska, która dopytywała m.in. o status polskich studentów w Wielkiej Brytanii po tym, gdy kraj opuści Unię Europejską. </p>
<p> „Spotkanie było bardziej konkretne niż przypuszczałam. Miło było zobaczyć, że premier angażuje się w kontakt z naszą społecznością i jest gotowa nas wysłuchać, ale zabrakło tego, co ona ma dla nas do zaoferowania” – tłumaczyła. </p>
<p> Z kolei Barbara Drozdowicz z organizacji świadczącej doradztwo dla migrantów East European Resource Centre podkreśliła w trakcie rozmowy z szefową rządu niepewność towarzyszącą polskim migrantom w Wielkiej Brytanii. </p>
<p> „Najważniejsze jest, żeby brytyjski rząd docenił, że my jesteśmy prawdziwą mniejszością, a nie jakąś grupą migrantów ekonomicznych, którzy przyjeżdżają i wyjeżdżają po zbiorach truskawek” – zaznaczyła. </p>
<p> Jak dodała, jednym z kluczowych wyzwań w najbliższych miesiącach będzie „pomoc tym, którzy (…) mają utrudniony dostęp do porady o tym, jak będzie wyglądał nowy system migracyjny, bo nie możemy sobie pozwolić na to, żeby tysiące Polaków wypadły poza system tylko dlatego, że nie zdają sobie sprawy z tego, jak to będzie działać”. </p>
<p> „Pozytywne było widoczne i szczere zainteresowanie premier polską społecznością (…), a także naszymi radami i spostrzeżeniami co do tego, czego nasza społeczność oczekuje w kwestii niepewnej przyszłości po Brexicie. Widać, że ma świadomość, że język polski jest drugim najpopularniejszym językiem Wielkiej Brytanii, a Polacy są nie tylko siłą roboczą, ale mają realny wkład w brytyjskie społeczeństwo” – ocenił socjolog dr Roch Dunin-Wąsowicz z London School of Economics. </p>
<p> W Wielkiej Brytanii mieszka 3,3 miliona obywateli Unii Europejskiej, w tym ponad milion Polaków, którzy stanowią największą mniejszość narodową. </p>
<p> Wielka Brytania rozpoczęła proces wyjścia z UE 29 marca ub.r. i opuści Wspólnotę 29 marca 2019. </p>
</doc>
<doc id="file27232295" filename="w-czwartek-poczatek-dwudniowego-sympozjum-polska-przyroda-kultura-nauka-gospodarka-ekologia-w-cisnej" parent_folder="web1" url="https://www.radiomaryja.pl/informacje/w-czwartek-poczatek-dwudniowego-sympozjum-polska-przyroda-kultura-nauka-gospodarka-ekologia-w-cisnej/">
<p> Jesteś tutaj: Strona główna / Informacje / Polska / W czwartek początek dwudniowego sympozjum „Polska przyroda – kultura, nauk... </p>
<p> W dniach 19-20 listopada 2021 roku „Fundacja DABAR – Dialog Kultur i Religii Pogranicza Polski, Ukrainy i Słowacji” organizuje sympozjum na temat: „Polska przyroda – kultura, nauka, gospodarka, ekologia”. Patronat medialny nad wydarzeniem objęły m.in. Radio Maryja i TV Trwam. </p>
<p> Sympozjum będzie miało miejsce w Cisnej, czyli w miejscowości i gminie ważnej dla całego regionu Bieszczadów, w której jak w soczewce skupiają się problemy związane zarówno z ochroną polskiej przyrody, jak i jej znaczenia dla całej gospodarki narodowej, rozwoju społeczno-kulturalnego mieszkańców Rzeczypospolitej Polskiej. </p>
<p> W trakcie sympozjum przedstawione zostaną wyniki badań naukowych i sprawdzonych w praktyce ich aplikacji na płaszczyźnie gospodarki leśnej, strategii rozwoju terenów leśnych z odniesieniem do proponowanych przez UE i COP 26 planów ochrony klimatu i środowiska. Przedstawi je premier Mateusz Morawiecki, a następnie sekretarz stanu w Ministerstwie Klimatu i Środowiska, Edward Siarka, oraz europoseł Beata Kempa. </p>
<p> Od strony analiz naukowo-badawczych i rysujących się rozwiązań problematykę tę i wyzwania z nią związane podejmą: prof. dr hab. Bogdan Brzeziecki z SGGW, prof. dr hab. inż. Stanisław Małek z Uniwersytetu Rolniczego w Krakowie oraz dyrektor generalny Lasów Państwowych, Józef Kubica. </p>
<p> Z kolei ks. abp Wacław Depo, metropolita częstochowski, przedłoży opracowanie pt. „Ekoteologia w świetle nauczania oraz pism św. Jana Pawła II i bł. Stefana Wyszyńskiego” dla ukazania wagi społecznej i kulturo-twórczej polskiej przyrody, jej wpływu na tożsamość i wiarę narodu uznającego wartości natury, na które wskazuje całe Pismo Święte. </p>
<p> Minister Przemysław Czarnek przedstawi temat: „Wychowanie młodego pokolenia do odkrywania piękna i dobra w polskiej przyrodzie. Perspektywa edukacyjnych wyjazdów szkolnych we współpracy z nadleśnictwami” w kontekście ostatnich decyzji Ministerstwa Edukacji i Nauki oraz Ministerstwa Klimatu i Środowiska w sprawie dofinansowywania wycieczek i wyjazdów przyrodo-znawczych, które będą organizowane przez szkoły dla dzieci i młodzieży. Wystąpienie ministra będzie korespondowało z wykładem nt. „Wpływ przyrody i jej darów na zdrowie człowieka”, który wygłosi specjalistka w zakresie biologii, dr Katarzyna Czarnek, wykładowca KUL. </p>
<p> Sympozjum honorowym patronatem objął premier Mateusz Morawiecki. Patronat medialny nad wydarzeniem objęły: Radio Maryja, TV Trwam, TVP Info oraz TVP3 Rzeszów. </p>
</doc>
<doc id="file27232339" filename="weekend-seniora-z-kultura-czyli-60-kultura" parent_folder="web1" url="https://www.radiomaryja.pl/informacje/weekend-seniora-z-kultura-czyli-60-kultura/">
<p> Zniżkowe bilety i atrakcje w dziesiątkach placówek kulturalnych – to wszystko w ten weekend czeka na seniorów okazji 9. edycji akcji „60+Kultura”. </p>
<p> „60+ Kultura” to ogólnopolska akcja organizowana co roku przez Ministerstwo Kultury i Dziedzictwa Narodowego. Stworzona jest z myślą o seniorach. Jej celem jest zachęcenie osób powyżej 60. roku życia do aktywnego uczestnictwa w życiu kulturalnym oraz pokazanie im, ile do zaoferowania mają działające w ich okolicach placówki. W ramach akcji od dziś do niedzieli seniorzy będą mogli bezpłatnie lub za symboliczną kwotę skorzystać z oferty kin, muzeów, teatrów, filharmonii, oper, galerii sztuki czy bibliotek. Udział w tegorocznej edycji akcji zadeklarowało 480 placówek kulturalnych w 184 miejscowościach. Każde z 16 województw przygotowało wiele atrakcji. I tak na przykład Muzeum Narodowe w Warszawie przygotowało pokaz malarstwa XX wieku, podczas którego zostaną zaprezentowane 143 obrazy w większości przechowywane w muzealnych magazynach. Z kolei W olsztyńskim Teatrze imienia Stefana Jaracza seniorzy obejrzą spektakl „Panny z Wilka” Jarosława Iwaszkiewicza Szczegółowa lista atrakcji dostępna jest na stronach Ministerstwa Kultury i Dziedzictwa Narodowego. </p>
</doc>
<doc id="file27232279" filename="weekend-seniora-z-kultura-w-muzeum-dom-rodzinny-ojca-swietego-jana-pawla-ii" parent_folder="web1" url="https://www.radiomaryja.pl/informacje/weekend-seniora-z-kultura-w-muzeum-dom-rodzinny-ojca-swietego-jana-pawla-ii/">
<p> Jesteś tutaj: Strona główna / Informacje / Polska / „Weekend seniora z kulturą” w Muzeum Dom Rodzinny Ojca Świętego Jana P... </p>
<p> W dniach od 1 do 2 października już po raz ósmy w całej Polsce odbędzie się „Weekend seniora z kulturą”. W coroczną akcję Ministerstwa Kultury i Dziedzictwa Narodowego włącza się Muzeum Dom Rodzinny Ojca Świętego Jana Pawła II. Wydarzenie ma na celu zachęcenie osób starszych do aktywnego uczestnictwa w życiu kulturalnym. </p>
<p> W dniach od 1 do 2 października Muzeum przygotowało specjalną ofertę, w ramach której osoby powyżej 60. roku życia mogą zwiedzić wystawę stałą na podstawie specjalnego biletu „Weekend seniora z kulturą”, jaki można zakupić za symboliczną złotówkę. </p>
<p> Na podstawie tego biletu można skorzystać z formy zwiedzania przypisanej do terminu, na który zakupiono bilet, np. zwiedzanie z przewodnikiem, z audioprzewodnikiem lub indywidualnie. </p>
<p> Promocyjny bilet uprawnia również do udziału (w miarę dostępności miejsc) w wybranym pokazie wartościowego filmu fabularnego, który będzie wyświetlany w niedzielę 2 października o godz. 14.30 oraz 16.30 w Sali Teatralnej Domu Katolickiego przy Placu Jana Pawła II 1 w Wadowicach. </p>
<p> Informację o tytułach filmów można uzyskać telefonicznie pod numerem: 33 823 35 65 lub mailowo: [email protected]. </p>
<p> Liczba miejsc na seanse jest ograniczona – decyduje kolejność przybycia na seans. </p>
<p> Promocyjne bilety można kupić online przez stronę: bilety.domjp2.pl lub w kasach biletowych Muzeum. Należy mieć ze sobą dokument tożsamości potwierdzający wiek w celu okazania w kasach biletowych lub przy wejściu na ekspozycję. </p>
<p> Muzeum Dom Rodzinny Ojca Świętego Jana Pawła II w Wadowicach </p>
</doc>
<doc id="file27232366" filename="wegry-v-orban-przeciw-globalizacji-i-za-kultura-patriotyzmu" parent_folder="web1" url="https://www.radiomaryja.pl/informacje/wegry-v-orban-przeciw-globalizacji-i-za-kultura-patriotyzmu/">
<p> Jesteś tutaj: Strona główna / Informacje / Świat / Węgry: V. Orban przeciw globalizacji i za kulturą patriotyzmu </p>
<p> O odrzucenie globalizacji i poparcie kultury patriotyzmu zaapelował we wtorek premier Węgier Viktor Orban podczas uroczystości w rocznicę wybuchu powstania węgierskiego 1956 r. Podkreślił przy tym znaczenie wiosennych wyborów do Parlamentu Europejskiego. </p>
<p> „Wybierzmy niepodległość i współpracę narodów w opozycji do globalnych rządów i kontroli. Odrzućmy ideologię globalizmu i zamiast niej poprzyjmy kulturę patriotyzmu” – zaapelował Viktor Orban, przemawiając przed Domem Terroru w Budapeszcie. </p>
<p> Premier Węgier wyraził przekonanie, że majowe wybory do Parlamentu Europejskiego zdecydują, w jakim kierunku będzie zmierzać Europa. </p>
<p> „Narody Europy powinny wybrać przyszłość. My, Węgrzy, też nie możemy milczeć. Jeśli fanfary odzywają się niepewnie, nie zdołamy zjednoczyć się nawet wokół najważniejszych i najsłuszniejszych spraw. Trzeba przekroczyć szlaban i wezwać tych, którzy wierzą w Europę narodów. Trzeba wznieść sztandar wolnej i silnej Europy” – oznajmił. </p>
<p> Viktor Orban ostrzegł, że Europę sprowadzały na manowce ciągoty imperialne, które napędzały zarówno narodowy i międzynarodowy socjalizm, faszyzm, jak i komunizm. </p>
<p> „Dziś w Brukseli znów są grane imperialne marsze” – ocenił. </p>
<p> „Dzisiaj w Brukseli rządzą ci, którzy zamiast sojuszu wolnych narodów chcą europejskiego imperium, takiej Europy, którą kierują nie przywódcy wybrani przez narody, tylko brukselscy biurokraci” – zaznaczył. </p>
<p> Według niego w niektórych krajach Europy już rządzą zwolennicy europejskiego imperium, dlatego wiadomo, jak wyglądałby „piękny nowy świat” w ich wydaniu. </p>
<p> „Pojawia się coraz więcej mężczyzn z innych kontynentów i kultur w wieku poborowym i już za naszego życia kształtują na swoją modłę duże miasta europejskie, powoli, ale zdecydowanie spychając do roli mniejszości rdzennych mieszkańców Europy” – zaznaczył Orban, dodając, że terror staje się częścią życia wielkich miast, a polityczna manipulacja powołująca się na prawa człowieka jest codziennością. </p>
<p> Zdaniem Orbana wszyscy ci, którzy chcą ulepić z UE europejskie imperium, są bez wyjątku zwolennikami imigracji, „uczynili z wpuszczania migrantów probierz europejskości i oczekują, że każde państwo i naród niezwłocznie staną się multikulturalne”. </p>
<p> Według niego ludzie ci uważają migrację za szansę na przeistoczenie Unii Europejskiej państw narodowych w multikulturalne imperium o mieszanej ludności. </p>
<p> „Europa bez państw narodowych, elita oderwana od swoich narodowych korzeni, sojusz z wielonarodowymi grupami sił, koalicja ze spekulantami finansowymi – taki byłby tutaj raj George’a Sorosa” – ocenił Orban, nawiązując do amerykańskiego finansisty, któremu władze Węgier zarzucają chęć sprowadzenia do Europy milinów imigrantów. </p>
<p> „Wierzymy, że każdy naród jest specyficzny, niepowtarzalny i może jasno rozświetlić powierzony mu kawałek ziemi. Tak uważaliśmy, a nawet dlatego się zbuntowaliśmy już w 1956 r. Jesteśmy entuzjastami swojej kultury, która podtrzymuje i chroni naszą wolność. Wierzymy w silne rodziny, uważamy nasze tradycje i historię za wyjątkowe, czcimy swoich bohaterów i nade wszystko kochamy naszą Ojczyznę. Nie chcemy i nie zrezygnujemy z tego dla żadnego imperium ani globalnego rządu” – zaznaczył. </p>
<p> We wtorek odbyły się w Budapeszcie również uroczystości zorganizowane przez opozycję w związku z rocznicą rewolucji węgierskiej. </p>
<p> Na demonstracji z udziałem części lewicowych polityków opozycyjnych pod pomnikiem Józefa Bema w Budzie mówiono między innymi o akcji zbierania podpisów za przyłączeniem się Węgier do Europejskiej Prokuratury. Europoseł lewicowej partii Dialog Benedek Javor przekonywał m.in., że doprowadziłoby to do niezależnej kontroli korupcji na Węgrzech. </p>
<p> Na osobnych uroczystościach zgromadzili się zwolennicy prawicowego Jobbiku oraz powstałej z jego rozłamu partii Nasza Ojczyzna. Tematem tego pierwszego wiecu był „skorumpowany, i rządzący komunistycznymi metodami Fidesz”. </p>
<p> Były premier, szef Koalicji Demokratycznej Ferenc Gyurcsany powiedział zaś na spotkaniu rocznicowym, na którym obchodzono także 7. rocznicę powstania partii, że w tej chwili na Węgrzech w demokratycznej scenografii „panuje nieludzka dyktatura”. Jego zdaniem choć jednak rządzący sądzą, że kraj sennie drzemie, to może się zdarzyć, że jutro „ich sprzątnie”. </p>
<p> Rewolucja węgierska wybuchła 23 października 1956 roku. Jej uczestnicy domagali się przywrócenia wolności słowa i innych swobód obywatelskich oraz pełnej niezależności od ZSRR. Rozpoczęta 4 listopada interwencja wojsk sowieckich w ciągu kilku tygodni krwawo stłumiła powstanie. Władzę na Węgrzech przejął wówczas marionetkowy rząd Janosa Kadara. </p>
<p> Represje wobec uczestników węgierskiego powstania trwały jeszcze długo po ostatecznym zdławieniu wolnościowego zrywu. W czasie walk zginęło ponad 2,5 tys. osób. Po upadku powstania kilkaset osób stracono, a tysiące uwięziono. Około 200 tys. Węgrów opuściło kraj. </p>
</doc>
<doc id="file27232340" filename="w-piatek-premiera-dokumentu-antykultura-o-zbrodniczym-marksizmie-ktory-dazy-wspolczesnie-do-zdekonstruowania-tradycyjnego-spoleczenstwa" parent_folder="web1" url="https://www.radiomaryja.pl/informacje/w-piatek-premiera-dokumentu-antykultura-o-zbrodniczym-marksizmie-ktory-dazy-wspolczesnie-do-zdekonstruowania-tradycyjnego-spoleczenstwa/">
<p> Jesteś tutaj: Strona główna / Informacje / Polska / W piątek premiera dokumentu „Antykultura” o zbrodniczym marksizmie, któr... </p>
<p> W piątek 27 września o godz. 17.30 w TV Trwam odbędzie się premiera 12-odcinkowego dokumentu poświęconego marksizmowi. Opowiedziana przez specjalistów historia skupia się na powstaniu, rozwoju i triumfie tej zbrodniczej ideologii, która wbrew zapewnieniom wielu autorytetów wcale nie uległa rozkładowi. </p>
<p> Czy to możliwe, że ideologia stworzona przez Karola Marksa, która doprowadziła do największych totalitaryzmów XX wieku, nie tylko przetrwała upadek bloku komunistycznego, ale i obecnie zdołała zdominować świat Zachodu? </p>
<p> Serial „Antykultura” w reżyserii Roberta Zawadzkiego to 12-odcinkowy dokument poświęcony w całości marksizmowi, który w powszechnej świadomości społeczeństwa należy już do zamierzchłej przeszłości. Opowiedziana historia skupia się na powstaniu, rozwoju i triumfie tej zbrodniczej ideologii, która wbrew zapewnieniom wielu autorytetów wcale nie uległa rozkładowi. Narracja prowadzona przez licznych znawców tematu, począwszy od filozofów i teologów, na historykach i publicystach kończąc, ma za zadanie prześledzić proces przepoczwarzania się klasycznego marksizmu w niszczycielską siłę, która współcześnie dąży do zdekonstruowania tradycyjnego społeczeństwa we wszystkich jego wymiarach. </p>
<p> W programie wystąpili między innymi: wybitny teolog ks. prof. Paweł Bortkiewicz, redaktor naczelny „Tygodnika DoRzeczy” Paweł Lisicki, badacz myśli marksistowskiej i autor „Historii antykultury” Krzysztof Karoń, twórca bloga „Młot na marksizm” Jakub Zgierski czy historyk specjalizujący się w dziejach XX wieku Dariusz Rozwadowski. Do szczegółowej problematyki odnieśli się specjaliści z innych branż, jak chociażby ekonomista Tomasz Cukiernik, prawnicy z Instytutu Ordo Iuris dr Tymoteusz Zych i Bartosz Zalewski oraz psycholog Anna Wasiukiewicz. Wątki współczesne, związane mocno z aktualną sytuacją społeczno-polityczną Polski, skomentowali natomiast politycy i samorządowcy. </p>
<p> Intelektualna podróż rozpoczyna się nakreśleniem powstania ruchu socjalistycznego w XIX wieku, aby niedługo potem przejść do głównego antybohatera cyklu, czyli Karola Marksa. Ten niemiecki myśliciel położył fundament pod ideologię, którą w obecnym kształcie coraz więcej badaczy określa mianem „antykultury”. Ten serial jest właśnie o niej. Droga do zrozumienia sytuacji, w której znalazła się cywilizacja chrześcijańska, jest długa i pokrętna, ale jej przejście okaże się niezbędne. Punkt zwrotny w dziejach marksizmu wyznacza praca intelektualna wykonana przez szkołę frankfurcką, czyli ośrodek akademicki na Zachodzie, który postawił sobie bardzo konkretny cel. Było nim odnalezienie odpowiedzi na pytanie, dlaczego rewolucja komunistyczna w Europie się nie powiodła. Jak przekonają się widzowie, wspomniani ideolodzy nie tylko zrozumieli błędy Marksa, ale i zdołali je naprawić. </p>
</doc>
<doc id="file27232380" filename="wsksim-od-czwartku-warsztaty-nowe-widnokregi-dziennikarstwo-polityka-kultura-i-nowoczesnosc" parent_folder="web1" url="https://www.radiomaryja.pl/informacje/wsksim-od-czwartku-warsztaty-nowe-widnokregi-dziennikarstwo-polityka-kultura-i-nowoczesnosc/">
<p> Jesteś tutaj: Strona główna / Informacje / Polska / WSKSiM: od czwartku warsztaty „Nowe Widnokręgi: dziennikarstwo, polityka, ku... </p>
<p> W najbliższy czwartek w Wyższej Szkole Kultury Społecznej i Medialnej w Toruniu rozpoczną się wakacyjne warsztaty. Jako pierwsze odbędą się zajęcia muzyczne. W piątek dołączą pozostałe grupy. Wydarzenie odbywa się pod hasłem: „Nowe Widnokręgi: dziennikarstwo, polityka, kultura i nowoczesność”. </p>
<p> W programie znalazły się warsztaty telewizyjne, radiowe, prasowe, informatyczno-multimedialne, politologiczne, aktorskie i taneczne. </p>
<p> Uczestnicy będą mogli zwiedzić także Radio Maryja i Telewizję Trwam. Nie zabraknie również wspólnej modlitwy. </p>
<p> Dr Dorota Żuchowska, dziekan WSKSiM, podkreśla, że warsztaty mają na celu wspieranie rozwoju osobowego młodych ludzi. </p>
<p> – Warsztaty już na dobre wpisały się w taki krajobraz uczelni, kiedy to do Torunia zjeżdżają osoby z całej Polski i nie tylko. Przyjeżdżają po to, żeby wspólnie spędzać czas i przede wszystkim zdobyć nowe umiejętności, zobaczyć jak wygląda WSKSiM. Czasami na własne oczy przekonać się, obalić pewne stereotypy funkcjonujące na temat naszego środowiska i naszej uczelni. Jeżeli chodzi o cel warsztatów, to jest nim przede wszystkim wspieranie rozwoju osobowego młodych ludzi, m.in. poprzez udział w interdyscyplinarnych zajęciach – tłumaczy dziekan WSKSiM. </p>
<p> Warsztaty zakończą się w niedzielę. Więcej informacji można znaleźć na stronie internetowej uczelni [zobacz]. </p>
<p> W tym roku mija 17 lat od powstania Wyższej Szkoły Kultury Społecznej i Medialnej w Toruniu. WSKSiM kształci na kilku kierunkach; prowadzi drugi nabór na studia licencjackie inżynierskie i magisterskie, a także podyplomowe. </p>
</doc>
