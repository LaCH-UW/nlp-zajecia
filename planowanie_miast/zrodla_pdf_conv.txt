Dr Makary Górzyński
Ośrodek Badań Regionalnych
Akademii Kaliskiej im. Prezydenta Stanisława Wojciechowskiego
pomysłodawca i redaktor merytoryczny
Justyna Danik
tłumaczenia z języka rosyjskiego
Izabela Karbownik, Alicja Szulc
tłumaczenia z języka niemieckiego

PLANOWANIE ADMINISTRACYJNE ROZWOJU
PRZESTRZENNEGO MIAST
W GUBERNIACH KRÓLESTWA POLSKIEGO
1867-1915
WYBÓR ŹRÓDEŁ ARCHIWALNYCH
(AKT ADMINISTRACYJNYCH)
W TŁUMACZENIU NA JĘZYK POLSKI Z JĘZYKA ROSYJSKIEGO
UZUPEŁNIONYCH KONTEKSTOWO PRZYKŁADAMI PODOBNYCH POSTĘPOWAŃ
ADMINISTRACYJNYCH Z WIELKIEGO KSIĘSTWA POZNAŃSKIEGO
Z TEGO SAMEGO CZASU
WEDLE TŁUMACZEŃ ARCHIWALIÓW
Z KRAJOWEGO ZASOBU ARCHIWÓW PAŃSTWOWYCH
NA PODSTAWIE KWERENDY Z ROKU 2021
TŁUMACZENIA PRZYGOTOWANO I ANEKS ZREDAGOWANO W ROKU 2022

Warszawa-Kalisz 2022
1

NINIEJSZY ZESTAW MATERIAŁÓW ŹRÓDŁOWYCH
JEST EFEKTEM REALIZACJI PROGRAMU GRANTOWEGO

NARODOWEGO CENTRUM NAUKI
MINIATURA – EDYCJA 5
Tytuł:
„Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją".
Realizacja w okresie:
1 X 2021 – 30 września 2022
Wykonawca:
dr Makary Górzyński, Ośrodek Badań Regionalnych Akademii Kaliskiej im. Prezydenta
Stanisława Wojciechowskiego.
ORCID: 0000-0002-4736-7956
Dziedzina: nauki o sztuce (historia architektury i urbanistyki)
Na mocy decyzji o przyznaniu środków DEC-2021/05/X/HS2/00340 Dyrektora Narodowego
Centrum Nauki na realizację kwerendy w ramach programu Miniatura 5 NCN.
Nr rejestracyjny wniosku:
2021/05/X/HS2/00340
SŁOWA KLUCZOWE
Królestwo Polskie; urbanistyka; miasta; urbanizacja; historia urbanistyki; historia architektury;
administracja; plany regulacyjne
KEYWORDS
Polish Kingdom; urbanism; towns; urban development; history of urbanism; history of
architecture; administration; spatial regulation plans
Redakcja materiałów źródłowych z języka rosyjskiego i niemieckiego:
dr Makary Górzyński, wg tłumaczeń Justyny Danik, Izabeli Karbownik i Alicji Szulc
wrzesień 2022
Licencja:
Creative Commons CC-BY Uznanie autorstwa 4.0.
(https://creativecommons.org/licenses/by/3.0/pl/legalcode)

2

INFORMACJA O PRZEPROWADZONYCH BADANIACH

Dr Makary Górzyński, Ośrodek Badań Regionalnych Akademii Kaliskiej

PLANOWANIE PRZESTRZENNE W MIASTACH KRÓLESTWA POLSKIEGO
PRZEŁOMU XIX I XX WIEKU: MIĘDZY URBANISTYKĄ A ADMINISTRACJĄ
Tematem finansowanych przez Narodowe Centrum Nauki (Miniatura 5) badań podstawowych z
zakresu nauk o sztuce (historia architektury i urbanistyki) była historia planowania przestrzennego i
regulacji miast Królestwa Polskiego przełomu XIX i XX wieku. Przeprowadzono kwerendę
źródłoznawczą w archiwach polskich, w zakresie administracyjnego projektowania urbanistycznego
miast gubernialnych i niektórych ośrodków powiatowych. Efektem kwerendy jest prezentowany
materiał źródłowy, weryfikujący i ukierunkowujący wstępne założenia, dotyczące wieloletniego
projektu badawczego o architekturze i procesach przestrzennych w miastach Królestwa Polskiego
między reformami postyczniowymi a Wielką Wojną.
W dotychczasowej literaturze historycznej o rozwoju miast wskazywano na zagadnienie
projekto-wania urbanistycznego, przeważnie akcentując schematyczność powstających w realiach
rosyjskiej biurokracji planów i wskazując na fiasko ich implementacji. Ponadto, analizowano potrzeby
urbanistyczne miast z punktu widzenia rozwijającej się w przestrzeni publicznej tego czasu dyskusji o
zasadach planowania przestrzennego. Niestety, samo zagadnienie administracyjnego planowania
regulacji i rozbudowy miast w Królestwie Polskim pozostaje marginesem historiografii: dotąd nie
powstało żadne opracowanie monograficzne, napisane z perspektywy nowoczesnej historii
architektury. Konieczne jest ustalenie i porównanie działań, podejmowanych przez administracje
miast, powiatów i guberni w zakresie polityki planowania przestrzennego. Istotne będzie prześledzenie
procedur tworzenia planów, założeń projektowych, koncepcji regulacyjnych, ale też ukrytych w
archiwalnych protokołach pomysłów i samego rozumienia procesów przestrzennych, wyrażanych
przez różnorodnych aktorów społecznych. Nieprzebadana mikrohistorycznie pozostaje prawna i
administracyjna zależność tych projektów od rosyjskiej polityki imperialnej, jak i dalsze losy planów,
czy wreszcie sam proces ich wykonywania i wieloaspektowy związek z przemianami
architektoniczno-urbanistycznymi i polityką (plan jako narzędzie regulacyjne, dokument i katalizator
ambicji rozwojowych, ale też materialny obiekt w procesach administracyjnych, artykułujący ambicje
miejskie). Interesująca wydaje się analiza artykulacji zasad i celów planowania miast w rosyjskopolskim aparacie administracyjnym i w kontaktach z interesariuszami społecznymi.
Celem kwerendy było zebranie materiału porównawczego w zakresie urzędowego planowania
przestrzennego między reformami postyczniowymi (ok. 1866-7) a kresem rosyjskiego zarządu na tym
terenie (1914-1915). Podstawową bazę źródłową stanowi państwowy zasób archiwalny w Polsce, w
tym szczególnie akta miast, powiatów i guberni oraz zespoły dokumentacji kartograficznej. Plan
badań zakładał pracę w zbiorach 9 archiwów państwowych, obejmując 95 jednostek archiwalnych, w
tym około 60 pozycji dokumentacji aktowej i w pozostałej części – obiekty kartograficzne.
Ostatecznie zadaniem objęto: AP w Białymstoku (19 j.a.), AP w Kaliszu (7 j.a.), AP w Kielcach (18
j.a.), AP w Łodzi (47 j.a.), AP w Lublinie (41 j.a.), AP w Piotrkowie Trybunalskim (23 j.a.), AP w
Płocku (6 j.a.), AP w Radomiu (12 j.a.), AP w Tomaszowie Mazowieckim (Odz. AP w Piotrkowie)
3

(10 j.a.) i AP w Toruniu, Oddział we Włocławku (10 j. a.) – łącznie 193 jednostki archiwalne, aktowe
i kartograficzne. W toku działania rozpoznano także zasoby archiwalne, dotyczące dawnej guberni
suwalskiej, uzyskując jak dotąd negatywne wyniki z racji słabego zachowania materiału aktowego dla
tego obszaru. Ponadto, realizacja kwerend umożliwiła zaplanowanie drugiego etapu prac badawczych
w polskim i zagranicznym zasobie archiwalnym, weryfikując wstępne ustalenia i koncepcje.
W drugim etapie działania, w roku 2022, dzięki tłumaczeniom rosyjskojęzycznych, często
trudnych w odbiorze archiwaliów kancelaryjnych na język polski i ich redakcji powstał obszerny
materiał źródłowy, prezentowany poniżej. Dodatkowo, dla celów badań komparatystycznych,
wykonano tłumaczenie wybranej dokumentacji niemieckojęzycznej z tego samego czasu, z obszaru
zaboru niemieckiego, również dotyczącej planowania urbanistycznego. Zarządzanie danymi zbioru
fotokopii i notat archiwalnych przeprowadził dr Makary Górzyński, podobnie jak wybór
reprezentatywny akt do tłumaczenia. Tłumaczenie i opracowanie językowe tekstów rosyjskich
przygotowała w ramach usług obcych Justyna Danik. Tłumaczenie i opracowanie językowe tekstów
niemieckojęzycznych w ramach usług obcych przygotowały Izabela Karbownik i Alicja Szulc.
Redakcję i wybór finalnego zasobu materiałów przygotował Makary Górzyński.
Poniższy zestaw przetłumaczonych tekstów ma w sposób reprezentatywny ukazywać
różnorodne aspekty działań administracji rządowej na terenie podległego Rosji Królestwa Polskiego,
dotyczących sporządzania planów pomiarowych i regulacyjnych (projektowanego położenia) miast.
Zestawiono akta poświęcone miastom dużym (gubernialnym) i mniejszym, uwypuklając kwestie takie
jak przebieg procedury administracyjnej, jej aktorzy, podstawy prawne, zakres działań mierniczych,
stosunek administracji i mieszkańców do planowania przestrzennego w kontekście stanu i rozwoju
miast, przeszkody i problemy w sporządzaniu projektów urbanistycznych. Przedmiotem naświetlonym
w niniejszym zbiorze jest też zagadnienie polityki terenowej miast i możliwości ich przestrzennego
rozwoju. Prezentowany zestaw nie dotyczy ośrodków ze wszystkich guberni dawnego Króelstwa
Polskiego; ze względu na czas trwania projektu badawczego i jego rozpoznawczy charakter
ograniczono się do wyboru materiałów z guberni wysoko uprzemysłowionych (piotrkowska, jedynie
uzupełniająco warszawska, wymagająca oddzielnych badań) i tych o przeważającym profilu
miasteczek rolniczo-handlowych lub miast powiatowych (kielecka, lubelska, łomżyńska, płocka,
radomska). Pominięto metropolie – jako wymagające oddzielnego ujęcia. Opracowując tłumaczenia,
zachowano strukturę kancelaryjną instytucji, będących wytwórcami danego zasobu archiwalnego,
podając każdorazowo nadane oryginalnie tytuły teczek / spraw i tytulaturę oraz zapisy kancelaryjne.
Każdą jednostkę archiwalną opatrzono identyfikacją zasobu archiwalnego i sygnaturą, a tłumaczenia
opatrzono odniesieniami do paginacji. Zachowano daty starego stylu (kanc. ros.).
Realizacja zadania umożliwiła, dzięki darmowej publikacji wspomnianych źródeł w
Internecie, na wprowadzenie do obiegu naukowego nieodstępnych i trudnych poznawczo (bariera
językowa) akt, do tej pory niemal niewykorzystanych w historiografii polskiej. Ukazują one choć w
części rozmiary i skalę ówczesnej polityki urbanistycznej – jak się okazuje, bardzo aktywnej i
rozbudowanej, choć obarczonej wieloma paradoksami prawno-administracyjnymi, skutkującymi
trudnościami w realizacji. Rozpoznanie i porównanie informacji, uchwytnych w aktach magistratów i
rządów gubernialnych, szczególnie w protokołach z posiedzeń organów kolegialnych, dotyczących
planów miast i regulacji, pozwoli w przyszłości zrekonstruować zakres powodzenia ówczesnych prób
polityki urbanistycznej w Królestwie Polskim, z odniesieniem do podobnych zadań administracji w
zaborze pruskim. Prace te będą kontynuowane w ramach Ośrodka Badań Regionalnych Akademii
Kaliskiej.
dr Makary Górzyński, wrzesień 2022
4

PUBLIKACJE I INFORMACJE O PROJEKCIE BADAWCZYM

WYKŁADY:
M. Górzyński, Planowanie przestrzenne w miastach Królestwa Polskiego ok. 1900 roku: między
urbanistyką a administracją, wykład na spotkaniu Pracowni Historii Sztuki i Kultury Artystycznej
Kaliskiego Towarzystwa Przyjaciół Nauk, 15 grudnia 2021, online; [nagranie:
https://www.facebook.com/Kaliskie-Towarzystwo-Przyjaci%C3%B3%C5%82-Nauk194752563877484/videos/mamy-przyjemno%C5%9B%C4%87-zaprezentowa%C4%87-nagraniewyk%C5%82adu-dr-makarego-g%C3%B3rzy%C5%84skiego-pt-plan/196469546033446]
M. Górzyński, Z urbanistycznego archiwum: jak i kto planował miasta Królestwa Polskiego na
przełomie XIX-XX wieku, wykład na seminarium mgr-dr prof. Agnieszki Zabłockiej-Kos, Instytut
Historii Sztuki Uniewersytetu Wrocławskiego, online, 21 marca 2022

ARTYKUŁY:
M. Górzyński, Town Planning in the Polish Kingdom at the Turn of the Twentieth Century: Between
Urbanism and Administration, „Stadtgeschichten. Ein Blog der Gesellschaft für Stadtgeschichte und
Urbanisierungsforschung (GSU)”, 4 kwietnia 2022, https://stadthist.hypotheses.org/979, ISSN 27506444 [https://stadthist.hypotheses.org/credits]

SPRAWOZDANIA
M. Górzyński, Projekt badawczy „Planowanie przestrzenne w miastach Królestwa Polskiego
przełomu XIX-XX wiek: między urbanistyką i administracją”, „Zeszyty Kaliskiego Towarzystwa
Przyjaciół Nauk”, z. 21, Studia historyczne nad architekturą, urbanistyką i sztuką / Studies in History
of Architecture, Urban Planning and Art, red. M. Górzyński, Kalisz 2021, s. 261-264.

STRONA INTERNETOWA
https://akademia.kalisz.pl/jednostki/osrodek-badan-regionalnych/ [dostęp 25 września 2022]

5

SPIS TREŚCI
MATERIAŁY ŹRÓDŁOWE – WYBÓR Z JEDNOSTEK ARCHIWALNYCH

Instrukcja Komitetu Techniczno-Budowlanego MSW Imperium Rosyjskiego z roku 1870,
dotycząca sporządzania planów regulacyjnych miast w toku czynności administracyjnych,
obowiązująca do końca istnienia Cesarstwa Rosyjskiego (AP w Lublinie)
10-15
GUBERNIA KIELECKA (Archiwum Państwowe w Kielcach)

16-45

O sporządzaniu planów regulacyjnych miasta [Kielc], 1870-1872

17-19

O wymierzeniu miasta Kielce, 1867 - /

19-25

O sporządzeniu nowych planów dla miast Guberni Kieleckiej, 1872-1878

26-32

O sporządzeniu regulacyjnych planów miast przez
geometrę Zdziennickiego, 1876-1910

33-37

[Podanie ws. Placu Bazarowego w Kielcach], 1874

38-39

[Plan osady Secemin], 1898

40-41

O sporządzeniu regulacyjnego planu miasta Chęciny, 1906-1907

42-43

O regulacji miasta Olkusza, 1892

44-45

GUBERNIA LUBELSKA (Archiwum Państwowe w Lublinie)

46-112

O sporządzeniu planu miasta Lublina i regulacji ulic, 1874 - /

47-54

O planie nowej regulacji miasta Lublina, 1878-1879

55-57

O sporządzeniu regulacyjnego planu miasta Lublina, 1893/1900 - /

58-73

O wynagrodzeniu dla mieszkańców za zajęcie ich placów
w związku z regulacją miasta Szczebrzeszyna, 1892 - /

74-94

O sporządzeniu placu regulacyjnego Chełma, 1896-1907

95-99

O rozszerzeniu granic miasta i sporządzeniu
regulacyjnego planu Zamościa, 1914 (1905)- /

100-112

GUBERNIA ŁOMŻYŃSKA

113-135

[O regulacji miasta Nasielska, 1891-/]

114-124

[O regulacji miasta Ostrołęki, 1900-/]

125-135
6

GUBERNIA PIOTRKOWSKA

136-257

Część korespondencji dotyczącej utworzenia miasta Sosnowiec [dosł. Sosnowice]
i zmianie stanowisk w Magistracie tego miasta, 1902 - /
137-141
O pomiarze terenów miasta Sosnowiec
i sporządzeniu planu regulacyjnego, 1902 - /

142-150

O sporządzeniu regulacyjnych planów
miast Guberni Piotrkowskiej, 1872 – 1897

151-160

O przyłączeniu do miasta Łasku probostwa osady Łask, 1873 – 1883

161-175

O sporządzeniu regulacyjnego planu miasta Piotrkowa, cz. V, 1872-1885

176-187

O zamianie placów nr 284 i 296 na miejskie place nr 13, 14 15
w celu regulacji miasta Piotrkowa, 1873 - /

188-193

O sporządzeniu planu regulacyjnego miasta Rawy, 1872-1901

194-203

O prośbie obywatela Francji Iosifa Šanov” (Chanove’a)
na zezwolenie mu na zabudowanie działki przeznaczonej według
planu regulacyjnego miasta Noworadomska pod ulice Kątową,
Polną, Ciemną i Sadową, 1898-1900

204-209

O poszerzeniu placu św. Magdaleny zgodnie z posiadającym
Najwyższe zatwierdzenie regulacyjnym planem miasta na drodze pozyskania
od Fajermana działki w Noworadomsku, 1909-1910

210-214

O nowej regulacji miasta Będzina, 1898-1908

215-218

O sporządzeniu nowego planu regulacyjnego miasta Tomaszowa, 1894 - /

219-222

O regulacji miasta [Tomaszowa] i sporządzeniu nowego
miejskiego planu regulacyjnego, 1878 - /

223-224

O sporządzeniu regulacyjnego planu miasta Tomaszowa, 1894 - /

225-227

O sporządzeniu planu regulacyjnego miasta [Tomaszowa], 1910 - /

228-235

Akta dotyczące pomiarów miast, 1875 - /

236-244

O regulacji miasta [Piotrkowa], 1878 - /

245-247

O założeniu publicznego parku przy
alei Aleksandrowskiej [w Piotrkowie], 1880 - /

248-252

O kwestii przyłączenia do miasta zabudowanych terenów
podmiejskich wraz ze zmianą planu regulacji miasta [Piotrkowa], 1898 - /

253-257

7

GUBERNIA PŁOCKA (Archiwum Państwowe w Płocku)

258-265

O sporządzeniu planu regulacji miasta Płocka, 1881-1907

259-265

GUBERNIA RADOMSKA (Archiwum Państwowe w Radomiu)

266-272

O sporządzeniu planu regulacyjnego miasta Radomia, 1894-/

267-272

GUBERNIA WARSZAWSKA (Archiwum Państwowe w Toruniu,
Oddział we Włocławku)

273-278

O przyłączeniu do miasta przedmieścia
– rządowego majątku Zazamcze, 1875-1909

274-278

MATERIAŁY KONTEKSTOWE

279-346

PLANOWANIE MIAST NA TERENIE WIELKIEGO KSIĘSTWA POZNAŃSKIEGO
W GRANICACH II RZESZY NIEMIECKIEJ WYBÓR MATERIAŁÓW Z ARCHIWUM
PAŃSTWOWEGO W POZNANIU I ARCHIWUM PAŃSTWOWEGO W KALISZU
Archiwum Państwowe w Poznaniu

280-292

Acta des Gemeindevorstandes zu Glowno
betreffend Bebauungs und Fluchtlinienplan, 1901 - / [ok. 1913]

281-292

Archiwum Państwowe w Kaliszu

293-346

Sonder-Akten betreffend Fluchtlinien und Bebauungspläne
(Schildberg), 1910 - /

293-311

Spezial-Akten des Deutschen Kreischefs in Kalisch betreffend
Wiederaufbau der Stadt Kalisch, 1915-1917

312-346

8

Mapa Królestwa Polskiego przez P. A. Baracza..., 1914, wyd. Gebethner&Wolff.
Skan udostępniony przez Mazowiecką Bibliotekę Cyfrową.
9

NCN MINIATURA 5
1 X 2021-30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w LUBLINIE, 35-116 Rząd Gubernialny Lubelski, sygn. 7614
Rep. 6 Adm. 2, 1893 r. Nr 54
Akta Rządu Gubernialnego Lubelskiego
Wydział Administracyjny, Referat II
O sporządzeniu regulacyjnego planu miasta Lublina.
Rozpoczęto 18 kwietnia 1893 r., ukończono [brak daty]

[załącznik]
INSTRUKCJA KOMITETU TECHNICZNO-BUDOWLANEGO MSW IMPERIUM
ROSYJSKIEGO Z ROKU 1870, DOTYCZĄCA SPORZĄDZANIA PLANÓW
REGULACYJNYCH MIAST W TOKU CZYNNOŚCI ADMINISTRACYJNYCH,
OBOWIĄZUJĄCA DO KOŃCA ISTNIENIA CESARSTWA ROSYJSKIEGO
TEKST JEDNOLITY
TŁUMACZENIE JEDNEJ Z WIELU KOPII, ZACHOWANYCH W ARCHIWACH POLSKICH

Dokument zatwierdzono do kierowania się nim i wypełnienia. Sankt-Petersburg, 25
lutego 1870 r.
Podpisał Minister Spraw Wewnętrznych, Generał-Adiutant Tymaszew [Tymašev”].

INSTRUKCJA
dla Wydziałów Budowlanych Urzędów Gubernialnych i Powiatowych dla kierowania
się nią przy kreśleniu planów nowej zabudowy miast i przy zmianach dotyczących
istniejących planów regulacyjnych miast, posiadających NAJWYŻSZE zatwierdzenie
(sporządzona przez Komisję Techniczno-Budowlaną Ministerstwa Spraw Wewnętrznych na
podstawie uwag do punktu 4 str. 40 Ustawy Budowlanej, tom XII Zbioru Praw, wyd. 1868 r.).
Par. 1. Przedstawiane Ministerstwu Spraw Wewnętrznych pod rozpatrzenie, zgodnie z
porządkiem, ustanowionym w 1 art. 2 uwadze Ustawy Budowlanej (wyd. 1868 r.), oraz pod
NAJWYŻSZE zatwierdzenie, projektowane plany miast: dla nowej zabudowy miast zgodnie
z art. 298 tej Ustawy oraz, zgodnie z art. 301, dla zmian w posiadających NAJWYŻSZE
zatwierdzenie istniejących regulacjach, winny być sporządzane z dokładnym przestrzeganiem
wszystkich postanowień, wyłożonych w Zbiorze Praw, w Ustawach: Budowlanej, O
10

Gospodarce Miejskiej, w Ustawie Policyjnej, Medycznej i Pożarnej, oraz w oddzielnych
zasadach, wydanych przez Ministerstwo Spraw Wewnętrznych i zamieszczonych w IX części
tomu IV zbioru instrukcji i okólników tegoż Ministerstwa.
Par. 2. Przy projektowaniu planów, tak na nową regulację miast, jak i zmian w
istniejących regulacjach, Naczelnicy Guberni, na podstawie wymienionych w poprzednim
paragrafie postanowień, zobowiązani są przedstawić Ministerstwu Spraw Wewnętrznych:
a) plan miasta, posiadający NAJWYŻSZE zatwierdzenie;
b) plan istniejącego położenia miasta wraz z profilami niwelacyjnymi terenu, tak dla
istniejących części miasta, jak i dla obszarów przeznaczonych pod jego rozprzestrzenienie;
v) plan projektowanego położenia miasta;
g) informację o liczbie działek, znajdujących się na nich domów oraz o liczbie
mieszkańców miasta obojga płci;
d) szczegółowy opis topograficzny terenu oddawanego pod projektowaną część
miasta, a także otaczających go ziem na obszarze od 250 sążni do 1 wiorsty, wraz z
uwzględnieniem podstawowych przyczyn, skłaniających do zmiany istniejącego położenia
miasta.
Par. 3. Niniejsza instrukcja, mówiąc ściśle, stanowi wytyczne dla zagadnień
technicznych sporządzania i wykończania planów, szkiców i kopii, zarówno ogólnych, jak i
szczegółowych, a załączone wzorce szkiców o numerach 1, 2, 3 i 4, powinny służyć jako
graficzne wyjaśnienie wyłożonych tu wskazań.
Par. 4. Zgodnie z powyższym, lokalna administracja powinna wypełnić [poniższe
zalecenia]:
I. Dla planów zatwierdzonych.
Par. 5. Należy przedstawić oryginalny plan posiadający NAJWYŻSZE zatwierdzenie
proponowany do zmiany, lub jego potwierdzoną kopię. Jeśli dla planu danego miasta nie było
wydane takie zatwierdzenie, to na planie istniejącego położenia miasta należy umieścić
adnotację: „Plan posiadający NAJWYŻSZE zatwierdzenie jak do tej pory nie istnieje”.
II. Dla planów istniejącego położenia miasta.
Par. 6. Plan ten powinien zostać sporządzony z natury lub skopiowany z możliwie
wiernego planu miasta.
Par. 7. Skala przyjęta dla tego planu powinna wynosić 50 sążni na cal angielski; skalę
można zwiększyć w miarę potrzeb, ale w żadnym wypadku nie powinna być ona mniejsza.
Par. 8. Plan należy rozrysować na papierze tak, aby północna jego część była
zwrócona ku górze; oprócz tego należy narysować strzałkę, wskazującą północ.
Par. 9. Na planie należy zaznaczyć:

11

a) zarys miasta, miejski wygon, sady, ogrody, lasy, pola, grunty orne, piaski,
wzniesienia terenu1, drogi pocztowe i inne, rzeki, strumienie i kanały z zaznaczeniem ich
kierunku, stawy, jeziora, błota, obszary zalewowe oraz studnie;
b) istniejące kwartały zabudowane domami murowanymi i drewnianymi – bez
oznaczenia działek należących do osób prywatnych, za wyjątkiem działek i budynków
znajdujących się poza granicami kwartałów, zarówno w granicach miasta, jak i poza nimi; te
działki i budynki powinny być zaznaczone na planie;
v) istniejące i na nowo proponowane działki, budynki i obszary rządowe i
użyteczności publicznej, należące do: skarbu, cerkwi, klasztorów, wspólnoty miejskiej i
różnych innych wspólnot oraz instytucji, a także mosty, śluzy, przystanie rzeczne, stacje
kolejowe, fabryki, zakłady, młyny, kuźnie, rzeźnie, cmentarze i inne;
g) na sporządzonym zgodnie z powyższym planie należy zaznaczyć czerwonym
kolorem (karminem) jeno sam zarys proponowanych w celu uregulowania miasta zmian: w
kwartałach, na działkach, ulicach, placach, w budynkach rządowych i użyteczności
publicznej, w kierunku pocztowych i innych dróg, w zarysie miasta, na cmentarzach i innych.
Par. 10. Na profilach niwelacyjnych terenu należy wykazać:
a) podłużne i poprzeczne profile2, wysokości i spadki wzniesień, głębokości i spadki
wąwozów i dolin, tak na terenie istniejącego miasta, jak i na obszarach ponownie
proponowanych pod rozprzestrzenienie jego części, jak również głębokość rzek, kanałów i
strumieni, poziom wysokich i niskich wód; linie niwelacyjne należy oznaczać czerwonymi
literami;
b) skala dla horyzontalnych wymiarów profili powinna być taka sama jak dla planów,
tj. 50 sążni na cal angielski; dla wymiarów wertykalnych należy przyjąć skalę 20 razy
większą niż dla wymiarów horyzontalnych;
v) profile niwelacyjne powinny być nakreślone na osobnych arkuszach, aby mogły
zostać załączone zarówno do planu istniejącego położenia, jak i do planu projektowanego
położenia miasta.
Par. 11. Kolorystyka oznaczenia części planu:
a) dla rozróżnienia części murowanych od drewnianych na planach należy przyjąć: dla
murowanych – jasny i jaskrawy czerwony kolor, dla drewnianych – jasny i ciemny żółty
kolor;
b) murowane kwartały i osobno położone działki należy pokryć jasnoczerwonym
kolorem – jasnym karminem;
v) istniejące murowane budynki rządowe i użyteczności publicznej należy pokryć
ciemnym karminem;
1

Powinny być zaznaczone delikatnie, żeby nie zaciemniać planu.

2

Niwelacja powinna mieć odniesienie do jednego wspólnego horyzontu; profile powinny biec wzdłuż ulic przez
główne nierówności terenu, w odległości nie większej niż 100 sążni, odległość między ściankami powinna
wynosić 30 sążni lub mniej w miejscach przecięcia.

12

g) na nowo proponowane murowane budynki rządowe i użyteczności publicznej
należy pokryć jasnoczerwonym kolorem – minią;
d) drewniane kwartały i osobno położone działki należy pokryć jasnożółtym kolorem
– jasną sjeną paloną;
e) istniejące drewniane budynki rządowe i użyteczności publicznej należy pokryć
ciemnożółtym kolorem – ciemną sjeną paloną;
ž) na nowo proponowane drewniane budynki rządowe i użyteczności publicznej
należy pokryć jaskrawożółtym kolorem – nasyconą gumigutą.
Pozostałe elementy, takie jak rzeki, błota, lasy, piaski, ogrody i inne należy oznaczyć
właściwymi dla nich znakami i kolorami, ogólnie przyjętymi dla planów topograficznych.
Uwaga: Kwartały, budynki i inne elementy lub ich części, przeznaczone do
wyburzenia na planie istniejącego położenia miasta należy pokryć całkowicie jasnym tuszem.
Par. 12. Objaśnienia do planu:
a) na planie należy ponumerować kwartały, a także budynki rządowe i użyteczności
publicznej, wskazane w par. 9 niniejszej instrukcji – kwartały arabskimi cyframi czcionki
drukarskiej, budynki – również arabskimi cyframi, lecz drobnymi i pochyłymi;
b) na planie należy wpisać nazwy rzek, strumieni, jezior, kanałów i dróg.
Uwaga: nazwy części miasta, placów, ulic itd. należy oznaczać tylko wtedy, jeśli jest
to niezbędne dla jasności przedstawionej na planie propozycji;
v) na marginesach planu sporządzić należy opis budynków rządowych i użyteczności
publicznej, wskazanych wyżej w par. 9 podpunkt v) instrukcji, oznaczając najpierw istniejące
budynki, następnie te proponowane do wyburzenia, a później te, które mają powstać;
pozostałe elementy, wskazane w par. 9, należy oznaczać umownymi znakami.
Par. 13. O nagłówkach, podpisach i poświadczeniach na planie i profilach:
a) nagłówki powinny objaśniać cel sporządzenia planu: regulację lub
rozprzestrzenienie, lub jedno i drugie itd. Jeżeli do tej pory nie istnieje plan posiadający
NAJWYŻSZE zatwierdzenie, to powinno to zostać wyjaśnione w nagłówku w następujący
sposób:
PLAN istniejącego położenia gubernialnego / powiatowego / prowincjonalnego miasta
NN guberni N ze wskazaniem proponowanej regulacji i rozprzestrzenienia w 18.. roku.
Plan posiadający NAJWYŻSZE zatwierdzenie jak do tej pory nie istnieje.
PROFIL podłużny lub poprzeczny między punktami NN terenu gubernialnego /
powiatowego / prowincjonalnego miasta N guberni N w 18.. roku;
b) u dołu planu powinny się znajdować podpisy technika sporządzającego plan z
natury z zaznaczeniem roku wykonania oraz technika projektującego nowe położenie. Na
profilach powinien znajdować się podpis technika przeprowadzającego niwelację z
zaznaczeniem roku jej wykonania;
13

v) plan istniejącego położenia miasta i załączone do niego profile powinny zostać
zatwierdzone przez Naczelnika Guberni oraz członków Wydziału Budowlanego Urzędu
Gubernialnego lub Okręgowego.
III. O planie projektowanego położenia miasta
Par. 14. Projektowany plan powinien zostać sporządzony we wszystkich aspektach
zgodnie z planem istniejącego położenia miasta, z zaznaczeniem części pozostających bez
zmian oraz nowych propozycji. Części przeznaczone do wyburzenia (pokryte tuszem na
planie istniejącym) nie powinny w ogóle być zaznaczone na planie projektowanym.
Par. 15. Wszystkie elementy na projektowanym planie powinny być oznaczone takimi
samymi kolorami, jak elementy zaznaczone na planie istniejącego położenia miasta, za
wyjątkiem wyznaczanych na nowo kwartałów, które, w celu odróżnienia ich od istniejących,
należy oznaczyć: istniejące murowane kolorem jasnoczerwonym, murowane proponowane –
jasną minią, istniejące drewniane – jasnożółtym, drewniane proponowane – jasną gumigutą.
Par. 16. Objaśnienia planu:
a) numeracja na planie projektowanym powinna być zgodna z systemem przyjętym na
planie istniejącego położenia miasta, za wyjątkiem obiektów przeznaczonych do rozbiórki i
nadania nowych numerów kwartałom w [nowej] kolejności na całym obszarze miasta, nie
zwracając uwagi na istniejącą numerację;
b) nazwy obiektów na projektowanym planie powinny być takie same, jak na planie
istniejącego położenia miasta;
v) na marginesach projektowanego planu należy sporządzić opis budynków i działek
rządowych i użyteczności publicznej, wspomnianych wyżej w par. 9 instrukcji, w kolejności
przyjętej w opisie na planie istniejącego położenia miasta; budynków przeznaczonych do
rozbiórki nie należy wykazywać na planie.
Par. 17. O nagłówkach, podpisach i poświadczeniach na planie:
a) nagłówki powinny być następujące:
PLAN projektowanego położenia gubernialnego / powiatowego / prowincjonalnego
miasta N guberni N w 18.. roku;
b) na dole powinien znajdować się podpis osoby projektującej nowe położenie;
v) projektowany plan, tak jak inne szkice, powinien zostać poświadczony przez
Naczelnika Guberni oraz członków Wydziału Budowlanego Urzędu Gubernialnego lub
Okręgowego.
IV. O kopiach planów miejskich.
Par. 18. Przy sporządzaniu kopii jakiejkolwiek części miasta należy spełnić te
wszystkie warunki, które wskazano w niniejszej instrukcji dla sporządzenia nowych planów,
przy czym jeśli proponowano by odkryć na nowo lub zabudować czy zlikwidować ulicę, plac,
drogę, zjazd, przystań czy inny podobny obiekt, to w tym wypadku należy dołączyć do kopii
plany niwelacyjne terenu.
14

Par. 19. O sporządzaniu szkiców.
a) szkice powinny być za wszelką cenę rozrysowane na formatach posiadających
poniższe wymiary: długość około 13 cali, szerokość około 8 cali; powinny być naklejone na
perkal lub inną tkaninę tak, aby szkice w wygodny sposób mogły składać się do oznaczonego
formatu;
b) na wierzchniej stronie perkalu dla każdego szkicu powinna być naklejona niewielka
etykietka z odpowiednim podpisem;
v) przy przesyłaniu szkiców pocztą powinny być one starannie zapakowane w celu
ochronienia ich przed zniszczeniem oraz uniknięcia ponownego ich kreślenia.
Niniejsza instrukcja uzyskała aprobatę Komisji Techniczno-Budowlanej w dzienniku z 24
lutego 1870 roku nr 55.
Podpisał: Przewodniczący Konstantin Marczenko [Konstantin” Marčenko]
Członkowie: Iwan Czernik [Ivan” Černik”], Karl Majewski [Karl” Maevskij], Ernest Żiber
[Èrnest” Žiber”], Anton Sztukenberg [Anton” Štukenberg”], Christian Grejfan [Hristian”
Grejfan”], Konstantin Kokowcew [Konstantin” Kokovcev”]
Prowadzący Sprawę Suworow [Suvorov”]

15

GUBERNIA KIELECKA
ARCHIWUM PAŃSTWOWE W KIELCACH

16

NCN MINIATURA 5
1 X 2021-30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Kielcach, 31 Rząd Gubernialny Kielecki, sygn. 5020
Akta Rządu Gubernialnego Kieleckiego
Wydział Administracyjny, Referat II

O sporządzeniu planów regulacji miasta [Kielc].
Rozpoczęto 27 października 1870 roku, ukończono 22 kwietnia 1872 roku.

k. 1 r.
Ministerstwo Spraw Wewnętrznych, Komitet Techniczno-Budowlany
15 października 1870 r., nr 1464
Do Gubernatora Kieleckiego.
Pan Minister Spraw Wewnętrznych raczył rozkazać, aby na wydrukowanie
towarzyszących instrukcji sporządzenia planów regulacji miast, rozesłanej przy okólniku z 10
marca 1870 r. nr 66, szkiców wzorcowych asygnować potrzebną kwotę w wysokości
pięciuset rubli w charakterze pożyczki z nadzwyczajnych środków Ministerstwa.
Komitet Techniczno-Budowlany, załączając niniejszym egzemplarz wspomnianych w
par. 3 wspomnianej instrukcji wzorcowych szkiców najpokorniej prosi Jaśnie Wielmożnego
Pana, aby należne za te szkice pieniądze w wysokości 7 rubli za egzemplarz wysłał do
Głównego Skarbca na pokrycie powstałego [w związku z nimi] wydatku, w celu wliczenia
tych pieniędzy do Depozytu Ministerstwa Spraw Wewnętrznych.
Przewodniczący [podpis], Prowadzący sprawę [podpis]

k. 2 r.
Kopia. Ministerstwo Spraw Wewnętrznych, Komitet Techniczno-Budowlany
10 marca 1870 r., nr 66
Wraz z Instrukcją sporządzenia planów regulacji miast.
17

Do Gubernatora Kieleckiego.
Zgodnie z obowiązującą Ustawą Budowlaną (art. 40 pkt. 4 – zgodnie z kontynuacją z
1868 r.) projektowane plany uregulowania miast sporządzane są przez Wydziały Budowlane
Rządów Gubernialnych zgodnie z Instrukcją, wydaną przez Ministerstwo Spraw
Wewnętrznych.
Załączając niniejszym sporządzoną przez Komitet Techniczno-Budowlany
Ministerstwa Spraw Wewnętrznych i sprawdzoną przeze mnie Instrukcję mam zaszczyt
najpokorniej prosić Jaśnie Wielmożnego Pana, aby Wydział Budowlany w powierzonej Panu
Guberni przyjął tę Instrukcję dla kierowania się nią.
Minister Spraw Wewnętrznych, Generał-Lejtnant Timašev”, sprawdził: Przewodniczący
Marčenko
Za zgodność z oryginałem: Prowadzący Sprawę Suvorov”

[zał. instrukcję MSW, zamieszczoną w tłumaczeniu jako oddzieln, otwierający dokument
niniejszego zespołu archiwaliów]

Dziennik Urzędowy Wydziału Administracyjnego, Referat II, Nr 1699, 2 listopada 1870 r.
Zatwierdzono 11 listopada 1870 r.
O asygnowaniu pieniędzy w kwocie 7 rubli w srebrze za egzemplarz szkiców wzorcowych
dla sporządzenia planów regulacji miast.
Wysłuchano raportu odnośnie asygnowania 7 rubli w srebrze za egzemplarz szkiców
wzorcowych dla sporządzenia planów regulacji miast. Komitet Techniczno-Budowlany
Ministerstwa Spraw Wewnętrznych w piśmie z 15 października br. nr 1464 powiadomił Pana
Gubernatora, iż Pan Minister Spraw Wewnętrznych raczył przykazać, aby na pokrycie
kosztów wydruku idących w ślad za Instrukcją sporządzenia planów regulacji miast,
rozesłaną wraz z okólnikiem z 10 marca 1870 r. nr 66, wzorcowych szkiców przeznaczyć
potrzebną kwotę w wysokości 500 rubli w charakterze pożyczki z nadzwyczajnych środków
Ministerstwa. Następnie Komitet Techniczno-Budowlany przekazując przy wspomnianym
piśmie jeden egzemplarz wymienionych w par. 3 rzeczonej Instrukcji szkiców wzorcowych
prosi Jaśnie Wielmożnego Pana Gubernatora, aby należne za te szkice pieniądze w kwocie 7
rubli za egzemplarz wysłać do Głównego Skarbca w celu pokrycia powstałych [z ich tytułu]
wydatków i zaliczyć te pieniądze do Depozytu Ministerstwa Spraw Wewnętrznych. Wydatek
ten można pokryć z kwoty na wydatki Kancelarii Rządu Gubernialnego, przeznaczonej [na
podobne cele?] zgodnie z par. 9 art. 2 Budżet Spraw Wewnętrznych z 1870 r.
18

Postanowiono: przekazany przez Komitet Techniczno-Budowlany jeden egzemplarz
szkiców wzorcowych przekazać Wydziałowi Budowlanemu Rządu Gubernialnego, aby
kierował się on nimi; zaprezentować temuż Wydziałowi odpowiednie wskazówki odnośnie
[nieczytelne] i czasu sporządzenia planu regulacji miasta Kielce; należne za wspomniany
egzemplarz pieniądze w wysokości 7 rubli wypłacić z kwot rachunku Kancelarii na wydatki
gospodarcze zgodnie z par. 9 art. 2. Budżetu bieżącego 1870 r., prosząc Skarbiec
Gubernialny, aby wysłał wspomniane pieniądze pocztą wraz z pismem przewodnim od Rządu
Gubernialnego [koniec tekstu].
[podpisy]

AP w Kielcach, 31 Rząd Gubernialny Kielecki, sygn. 5020
Akta Rządu Gubernialnego Kieleckiego
Wydział Administracyjny, Referat II

O wymierzeniu miasta Kielce.
Rozpoczęto 12 lipca 1867 roku, ukończono [brak daty].

k. 1r-v.
Do Rządu Gubernialnego Kieleckiego.
Raport Zastępcy Kieleckiego Gubernialnego Architekta.
Sporządzony przeze mnie wraz z Magistratem Miasta Kielce protokół z posiedzenia i
kosztorys nowych pomiarów wspomnianego miasta, a także [kosztorys] na sporządzenie
nowych planów i rejestrów pomiarowych mam zaszczyt przedstawić niniejszym Rządowi
Gubernialnemu do zatwierdzenia, dodając, co następuje:
Kosztorys na wykonanie wskazanych prac, chociaż tylko w przybliżeniu, pokazuje
wydatki w wysokości 658 rubli w srebrze; jeśli jednakże korzystnym dla Rządu
Gubernialnego było by zlecenie pomiarów miasta Służbie Inżynieryjnej, działającej przy
Rządzie Gubernialnym, to w takim wypadku, chociaż rzeczywiste zakończenie sprawy
uległoby opóźnieniu, to jednakowoż nie najmując dla wykonania tych prac oddzielnego
technika zmniejszyło by to kosztorys do połowy, tj. do 338 rubli w srebrze, co jest pożądane
biorąc pod uwagę brak wystarczających środków w Kasie Miejskiej.
Inżynier [podpis], Kielce, [?] lipca 1867 r., nr 372
[dopisek nr 1:] Niniejszy raport Zastępcy Gubernialnego Architekta Wydział Administracyjny
przekazuje Panu Architektowi Gubernialnemu najpokorniej prosząc, aby załączony do niego
19

kosztorys na nowe pomiary miasta Kielce sprawdził od strony technicznej i zwrócił tegoż
dnia. 12 lipca 1867 r., Kielce, Radny [podpis]
[dopisek nr 2:] Nr 388. Przekazany kosztorys po sprawdzeniu mam zaszczyt zwrócić. 12/24
lipca 1867 r., Kielce, Gubernialny Architekt Kowalski. Prowadzący Sprawę [podpis]

k. 2 rv.
Protokół z posiedzenia dotyczącego sporządzenia nowego planu z pomiarów Gubernialnego
Miasta Kielce.
21 czerwca 1867 r. Magistrat Miasta Kielce wraz z Zastępcą Kieleckiego
Gubernialnego Rządu [raczej winno być: Architekta] rozpatrzył szczegółowo znajdujące się
w tymże Magistracie plany miasta i uznał je za zupełnie nieprzydatne dla dalszego stałego ich
użytkowania, ponieważ plany te sporządzone jeszcze w 1824 r., są już tak zniszczone i
nieczytelne ze starości, że nawet granice miejscowości rozeznać jest trudno. Oprócz tego, od
tego czasu nastąpiły liczne zmiany w relacjach między właścicielami ziem, których kłótnie o
granice włości w ogóle nie mogą być rozstrzygnięte. Plany te mogą służyć jedynie jako punkt
wyjściowy dla sporządzenia nowych planów, a te przechowywane w aktach Magistratu w
przypadkach kłótni o dokładność i szczegółowość nowych pomiarów [?]. Przy czym jest na
nich oznaczona zatwierdzona przez Komisję Spraw Wewnętrznych regulacja miasta, która w
wielu przypadkach nie może być wykonana w rzeczywistości w wyniku zaszłych zmian, jak i
ze względu na jej niepraktyczność. Nowa regulacja powinna możliwie jak najszybciej zostać
zaprojektowana i zatwierdzona zgodnie z istniejącymi potrzebami, możliwościami i dla
korzyści miasta, zgodnie z jego interesami i interesami Kasy Miejskiej. W związku z tymi
przyczynami obradujący mają zaszczyt przedstawić skrajną konieczność przeprowadzenia
nowych sukcesywnych pomiarów i sporządzenia nowych planów wraz z rejestrami
pomiarowymi, każdy w dwóch egzemplarzach. Sporządzony kosztorys na wykonanie tych
prac, chociaż tylko przybliżony, niniejszym załącza się, a wydatki wyliczone w tym
kosztorysie były by pokryte ze środków ogólnych kasy miejskiej.
Magistrat Gubernialnego Miasta Kielce, Prezydent [podpis], Zastępca Kieleckiego
Gubernialnego Architekta Inżynier [podpis], Sekretarz [podpis], Zarządzający kasą [podpis]

k. 13 r.
Ministerstwo Spraw Wewnętrznych, Rząd Gubernialny Kielecki, Wydział Budowlany
Nr 530, 6 października 1870 r., Kielce
Do Wydziału Administracyjnego.

20

W związku z pismem z 11 maja br. nr 2018 Wydział Budowlany zaproponował
technikom jemu podlegającym wzięcie na siebie obowiązku wykonania pomiarów miasta
Kielce zgodnie z kosztorysem z 13 lipca 1867 r., lecz oni, z powodu braku czasu, odmówili
wykonania tych prac i jest to zrozumiałe, ponieważ inżynier znajdujący się na służbie
państwowej, choćby i tylko dokładnie wypełniał swoje obowiązki, ma tyle zajęć, że nie
wystarcza mu czasu na prace tego typu jak pomiary miast, które to prace wymagają ciągłego
zajęcia się nimi. Jednakże mając na uwadze, iż było by pożądanym, a nawet koniecznym,
sporządzenie nowego planu miasta Kielce, Wydział Budowlany zaproponował geometrom
podjęcie się tych obowiązków, lecz żaden z nich nie zechciał podjąć się tych prac za sumę
wymienioną w kosztorysie. Geometra drugiej klasy Zdzienicki [koniec tekstu].

k. 64-68.
Propozycja sporządzenia nowego planu Gubernialnego Miasta Kielce.
1. Plan powinien być zdjęty z natury. Przed przystąpieniem do zdjęć Inżynier gubernialnego
miasta pokaże na miejscu zajmującym się tymi pracami przybliżone granice miasta, które
zostaną oznaczone wiechami i kopcami. Wykonawca zdjęć przed przystąpieniem do prac
sporządzi na początku geometryczne linearne powiązanie do punktu orientacyjnego poza
miastem, oddzielnie dla każdego z tych miejsc; miejsca, z których będą wykonywane
[nieczytelne] na wskazane główne punkty zdjęć, oznaczy na miejscu głęboko wbitymi w
ziemię, numerowanymi kołami i oznaczy długość zgodnie z planem, a to dlatego, aby w
czasie prac sam sporządzający plan mógł sobie dowierzać, i aby bez jakichkolwiek przeszkód
Inżynier Rządu Gubernialnego mógł sprawdzić arkusz planu w czasie trwania prac.
2. Skala planów powinna wynosić 10 sążni na cal angielski. Uwaga: wyznacza się 10 sążni na
cal angielski, ponieważ istniejący plan jest sporządzony w skali 15 sążni na cal angielski, co
okazuje się być za małą skalą.
3. Plan należy sporządzić na papierze tak, aby strona północna była skierowana ku górze.
Oprócz tego tak czy inaczej należy umieścić na planie strzałkę pokazującą północ, jak
również wskazać skalę w przeliczeniu na sążnie i pręty.
4. Na planie należy oznaczyć:
a) granice miasta, miejskie pastwisko, sady, ogrody, pola uprawne, piaski, drogi pocztowe i
inne, strumienie, kanały wraz z oznaczeniem ich kierunku, staw, błota, studnie, ulice, place,
mosty i śluzy; w ogóle wszystkie topograficzne detale tego miejsca;
b) wszystkie kwartały miasta z zaznaczeniem działek podwórzowych i wszystkich
znajdujących się na tych działkach zabudowań, fabryk lub przedsiębiorstw, kuźni, ubojni,
cmentarzy.
5. Dla rozróżnienia różnych typów budowli należy przyjąć następujące kolory:
21

a) murowane budynki rządowe i użyteczności publicznej, pokryte niepalnym materiałem
należy pokryć ciemnym karminem;
b) murowane budynki rządowe i użyteczności publicznej, pokryte palnym materiałem należy
pokryć w połowie ciemnym karminem, a w połowie pozostawić niezamalowane;
v) drewniane budynki rządowe i użyteczności publicznej, pokryte niepalnym materiałem
należy pokryć sjeną paloną;
g) drewniane budynki rządowe i użyteczności publicznej należy pokryć w połowie sjeną
paloną, a w połowie pozostawić niezamalowane;
d) murowane budynki prywatne, pokryte niepalnym materiałem należy pokryć minią;
z) murowane budynki prywatne, pokryte palnym materiałem, należy pokryć w połowie minią,
a w połowie pozostawić niezamalowane;
ž) drewniane budynki prywatne, pokryte niepalnym materiałem należy pokryć nasyconą
gumigutą;
i) drewniane budynki prywatne, pokryte palnym materiałem należy pokryć w połowie
nasyconą gumigutą, a w drugiej połowie pozostawić niezamalowane;
pozostałe topograficzne detale miejscowości należy oznaczyć zgodnie z umownymi
oznaczeniami i należnymi kolorami.
6. Wszystkie włości rządowe i użyteczności publicznej należy uwzględnić w rejestrze
pomiarowym, a dla prywatnych włości należy oznaczyć jedynie na planie długość ich frontów
od ulicy.
Kielce, 21 maja 1871 roku, Inżynier [podpis]

k. 71 r.
Ministerstwo Spraw Wewnętrznych, Rząd Gubernialny Kielecki, Wydział Budowlany
Nr 250, 21 kwietnia 1872 r., Kielce
Do Wydziału Administracyjnego.
Wypełniając postanowienie z dziennika z 28 maja 1871 r., Wydział Budowlany ma
zaszczyt przedstawić Wydziałowi Administracyjnemu akt przyjęcia planów nowego zdjęcia
Gubernialnego Miasta Kielce i rozliczenie z introligatorem za podklejenia planu.
Zarządzający Wydziałem [podpis], Zastępca [podpis]

22

k. 72-76 rv.
Dziennik z posiedzenia Wydziału Administracyjnego.
Zatwierdzono 22 kwietnia 1872 r.
[dopisek na marginesie:] O asygnowaniu wynagrodzenia w wysokości 1208 rub. 67,5 kop. za
pomiary miasta Kielce przez geometrę Sztabskapitana Krassowskiego i za podklejenie
planów dla introligatora Kotowicza w wysokości 39 rub. 5 kop.
Wysłuchano: Raportu Gubernialnego Inżyniera Czaplickiego z 8 kwietnia br. nr 209,
załączonego przy niniejszym, [według którego należy?]: 1) [Dać?] zaświadczenie odnośnie
sprawdzenia zdjęć planu istniejącego położenia Gubernialnego Miasta Kielce wraz z
dokładnym wyliczeniem powierzchni zdejmowanej przestrzeni, oraz należnego za te prace
wynagrodzenia; 2) Rozliczyć należne Sztabskapitanowi pieniądze w wysokości 1208 rub.
67,5 kop. za prace pomiarowe; 3) [nieczytelne] rządowemu geodezyjnemu Inżynierowi
zwrócone przez Krassowskiego do Wydziału Budowlanego; 4) [Rozpatrzyć?] propozycję tego
Wydziału odnośnie sporządzenia nowego planu miasta Kielce, a także raport Wydziału
Budowlanego z 21 kwietnia nr 250, przy którym przedstawiono przyjęcie nowych planów
miasta Kielce oraz rozliczenie z introligatorem Kotowiczem na sumę 39 rub. 5 kop. za
podklejenie wspomnianych planów i sporządzenie jednego egzemplarza na kartonie.
Sprawozdanie: Z akt Rządu Gubernialnego wynika, iż zgodnie [nieczytelne] poleceniem
Rządu Gubernialnego z 28 maja 1871 r. emerytowanemu Inżynierowi Sztabskapitanowi
Krassowskiemu, obecnie pełniącemu obowiązki Inżyniera powiatu jędrzejowskiego, zlecone
zostały prace związane z nowym wymierzeniem Gubernialnego Miasta Kielce i zgodnie z
zawartym z nim kontraktem i propozycją Wydziału Budowlanego określono wynagrodzenie
za jednostkę miary w wysokości 6 rub. 50 kop. za każdą zdjętą dziesięcinę; na rachunek tego
wynagrodzenia przekazano Krassowskiemu awansem ze środków Kieleckiej Kasy Miejskiej
150 rub. i na czas prowadzenia prac wydano mu z Wydziału Budowlanego instrument
geodezyjny, zobowiązując go do utrzymania tego instrumentu w należytej sprawności, a po
zakończeniu prac – do zwrócenia go wspomnianemu Wydziałowi; przy czym polecono
Gubernialnemu Inżynierowi Czaplickiemu, aby pełnił nadzór nad tym, aby prace związane ze
zdjęciem prowadzone były zgodnie ze sporządzoną przez Wydział Budowlany propozycją,
jak również zostały wykonane w przeciągu 1871 roku poprawnie i dokładnie od strony
technicznej i graficznej, i aby po zakończeniu zdjęć sporządzone zostały w dwóch
egzemplarzach i przekazane do Wydziału Budowlanego plany nowego pomiaru miasta
Kielce. W związku z tym, po rzeczywistym zakończeniu prac przez Krassowskiego
Gubernialny Inżynier Czaplicki, przy [wysłuchanym?] raporcie nr 209 przedstawił wyżej
wymienione dokumenty, z których wynika, iż zdjęcia zostały wykonane przez
emerytowanego Sztabskapitana Krassowskiego z natury zgodnie z propozycją sporządzoną
przez Wydział Budowlany Rządu Gubernialnego, zatwierdzoną przez postanowienie Rządu
Gubernialnego z 28 maja 1871 r. Prace zostały przeprowadzone prawidłowo i dokładnie z
technicznego i graficznego punktu widzenia, a szczegóły zostały naniesione na plan w
granicach administracyjnych sytuacyjnego planu położenia miasta. Plany te sporządzono w
23

dwóch egzemplarzach wraz z ogólną mapą oraz rejestrem pomiarowym budynków i gruntów
rządowych i administracji publicznej; oddzielne szkice dla tych planów oraz mapa zostały
sporządzone zgodnie ze sztuką i dbałością o szczegóły, zgodnie z przyjętymi zasadami
wiedzy. Wspomniane dwa egzemplarze planu wraz z ogólną mapą i rejestrem pomiarowym
zostały przyjęte przez Gubernialnego Inżyniera i przekazane na przechowanie do Wydziału
Budowlanego, zaś zgodnie ze sporządzonym przez niego aktem odbioru tych prac wyliczona
powierzchnia obszarów podlegających zdjęciu w nowych granicach miasta okazała się
podczas zdjęć mieć wielkość 185,95 dziesięcin, zatem licząc po 6 rub. 50 kop. za dziesięcinę
[Sztabskapitanowi Krassowskiemu] należy się wynagrodzenie w łącznej wysokości 1208 rub.
67,5 kop., z której to sumy wypłacono awansem z Kieleckiej Kasy Miejskiej 150 rub., zatem
należy jeszcze wypłacić 1058 rub. 67,5 kop. Instrument geodezyjny, wydany Krassowskiemu
w celu czasowego użytkowania w czasie przeprowadzania zdjęć, został z powrotem przyjęty
przez Inżyniera Czaplickiego [i znajdował się] w należytym stanie zgodnie z opisem.
Sprawdzone plany zostały oddane Wydziałowi Budowlanemu za podpisaniem aktu
przekazania tegoż Wydziału; za ich podklejenie i przygotowanie kartonu należy się
introligatorowi Kotowiczowi 39 rub. 5 kop. Zgodnie z aktem, sporządzonym 29 sierpnia 1871
r. przed Kieleckim Gubernialnym Notariuszem, z wynagrodzenia za prace związane ze
zdjęciem p. Krassowski ustąpił zgodnie z umową podwykonawstwa kieleckiemu
[nieczytelne] Łukowskiemu [lub: Łuniewskiemu] kwotę 700 rubli, które otrzymał w pełnej
wysokości, przy czym zgodnie z aktem sądowym z 7 września 1871 r. na wynagrodzenie to
została nałożona blokada na poczet długów, zaciągniętych przez p. Krassowskiego u
mieszkańca miasta Warszawy Abrama Praczera, w związku z czym Rząd Gubernialny
zażądał opinii Radcy Prawnego, czy areszt Praczera ma [nieczytelne] moc czy też nie, i czy
można wypłacić pieniądze Łukowskiemu [lub: Łuniewskiemu] za przeprowadzone przez
Krassowskiego wymierzenie miasta Kielc, na co pełniący obowiązki Radcy Prawnego w
piśmie z 19 kwietnia br. nr 44 oznajmił, iż ponieważ p. Krassowski poprzez podpisanie w
kancelarii Gubernialnego Notariusza [Makowskiego?] 29 sierpnia 1871 r. aktu dobrowolnie
odstąpił wynagrodzenie za przeprowadzone przez niego zdjęcia miasta Kielce na rzecz
[nieczytelne] Łukowskiego [lub: Łuniewskiego], to na podstawie art. 1134 i 1319 Kodeksu
Cywilnego tego dnia stało się ono własnością Łukowskiego [lub: Łuniewskiego] i jako takie
nie podlega wydaniu ani Krassowskiemu, ani wierzycielowi Abramowi Praczerowi, który
nałożył blokadę sądową [na środki Krassowskiego] dopiero 7 września 1871 roku, tj. wtedy,
kiedy nie stanowiły one własności Krassowskiego, a [nieczytelne] nabywcy [praw do] tegoż
wynagrodzenia [nieczytelne] Łukowskiego [lub: Łuniewskiego], i że wydanie mu
wspomnianych pieniędzy mogło by być wstrzymane jedynie w wypadku, gdyby przez
Praczera zgłoszony zostałby [wniosek?] o anulowanie zawartego między Krassowskim a
Łukowskim [lub: Łuniewskim] aktu o odstąpieniu wspomnianego wyżej wynagrodzenia, lecz
takie zawiadomienie od Abrama Praczera po dzień dzisiejszy nie wpłynęło do Rządu
Gubernialnego. Podstawa prawna: Art. 12 posiadającego Najwyższe zatwierdzenie
uzupełnienia zasad z 29 lutego 1868 r. do posiadającego Najwyższe zatwierdzenie rozkazu z
19 grudnia 1866 r. o Rządach Gubernialnych i [Powiatowych?]. Postanowiono: wziąwszy pod
uwagę powyższe [postanowiono] przedstawić do zatwierdzenia rozliczenie przeznaczonego
do wypłaty emerytowanemu Sztabskapitanowi Krassowskiemu, obecnie pełniącemu funkcję
24

Inżyniera powiatu [nieczytelne] wynagrodzenia w wysokości tysiąca dwustu ośmiu rubli
sześćdziesięciu siedmiu i pół kopiejki za zrealizowane przez niego zdjęcie Gubernialnego
Miasta Kielce i sporządzenie planów położenia tego miasta, z których to pieniędzy wypłacono
już [Adamowi?] Krassowskiemu 150 rub., a pozostałą kwotę 1058 rub. 67,5 kop.
[postanowiono] wypłacić ze środków Kieleckiej Kasy Miejskiej pod [nieczytelne] dozorcy
Kieleckiego Trybunału Cywilnego [Feliksowi?] Łukowskiemu [lub: Łuniewskiemu]. Oprócz
tego [postanowiono] zezwolić na wypłacenie ze środków Kasy Miejskiej kolejnej kwoty w
wysokości 39 rub. 5 kop. introligatorowi Kotowiczowi za podklejenie planów miasta Kielce i
przygotowanie kartonu dla jednego egzemplarza, i na koniec polecić tejże Kasie Miejskiej
wyżej przedstawione wydatki w wysokości 1208 rub. 67,5 kop. oraz 39 rub. 5 kop.za
podklejenie planów [opisać?] w należytym porządku, wyłączając z liczby [nieczytelne] kwotę
150 rub., wydaną Krassowskiemu, o czym [postanowiono] zawiadomić [nieczytelne]
Kielecką Kasę Miejską za pośrednictwem miejscowego Magistratu w celu należytego
wypełnienia z załączeniem: a) Kontraktu zawartego z Krassowskim; b) Aktu o odstąpieniu
należnego mu wynagrodzenia za prace związane ze zdjęciem [Feliksowi?] Łukowskiemu
[lub: Łuniewskiemu]; v) Aktów poświadczających wykonanie prac; g) Rozliczenia należnego
Krassowskiemu wynagrodzenia; d) Aktu przyjęcia planów na przechowanie przez Wydział
Budowlany; z) Rozliczenia Introligatora Kotowicza.

25

NCN MINIATURA 5
1 X 2021-30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Kielcach, 31 Rząd Gubernialny Kielecki, sygn. 6626
Akta Rządu Gubernialnego Kieleckiego
Wydział Administracyjny, Referat II

O sporządzeniu nowych planów
dla miast Guberni Kieleckiej.
Rozpoczęto [?] marca 1872 roku, ukończono [?] kwietnia 1878 roku.

k. 11-14.

3 marca 1872 r.
Rezolucja P. Gubernatora.
Plany dotyczące budowy murowanych domów w miastach zatwierdzają Rządy
Gubernialne na podstawie art. 34 pkt. 4 lit. a postanowienia posiadającego Najwyższe
zatwierdzenie z 19/31 grudnia 1866 r. o Rządach Gubernialnych i Powiatowych, zaś plany
dotyczące budowy drewnianych domów w miastach powiatowych zatwierdzają Zarządy
Powiatowe, zgodnie z zaleceniem Grafa Namiestnika z 21 marca 1870 r. nr 6174. Na
podstawie ogólnych zasad Policji Budowlanej dla miast Królestwa, zatwierdzonych przez
Księcia Namiestnika 30 września 1820 r. nr 11572, a w następstwie i Najwyższego Ukazu
Senatu Rządzącego z 8/20 lipca 1867 r. o organizacji medycznego i budowlanego zarządu w
Guberniach Królestwa, i wreszcie na podstawie polecenia P. Ministra Spraw Wewnętrznych z
8 lipca 1867 r. o uporządkowaniu miast i wsi, każdy, kto zamierza wznieść nowy budynek
jest zobowiązany do przedstawienia planu, czyli szczegółowego rysunku planowanego
obiektu, a także planu sytuacyjnego danego miejsca i przylegających do niego innych miejsc
w celu wyproszenia zatwierdzenia, bez którego nie wolno remontować, a tym bardziej
wznosić nowych zabudowań.
Po przeprowadzonym sprawdzeniu w Archiwach Rządu Gubernialnego znaleziono
następujące plany miast:
1. Plan Miechowa, sporządzony w 1865/6 r.
2. Plan Działoszyc, sporządzony w 1838 r.
26

3. Trzy plany Olkusza – z 1821 r., z 1844 r. i z 1859 r.
4. Plan Pińczowa, sporządzony w 1825 r.
5. Plan Chęcin z 1820 r.
6. Plan Chmielnika z 1821 r.
7. Plan Kielc – nowy plan jest w trakcie sporządzania i niedługo zostanie ukończony.
Podstawa prawna: art. 34 pkt. 1 lit. e posiadającego Najwyższe zatwierdzenie z 19/31 grudnia
1866 r. postanowienia o Rządach Gubernialnych i Powiatowych, punkt 12 dodatkowych
zasad, posiadających najwyższe zatwierdzenie z 20 lutego 1868 r.
Prowadzący sprawę [podpis]
Rezolucja: Ponieważ przy przedstawieniu planów na budowę domów w miastach należy
załączać sytuacyjne plany nie tylko miejsca przeznaczonego pod zabudowę, lecz również i
przyległych do niego placów, ulic i domów, to dla tej potrzeby plany miast Pińczowa,
Chmielnika i Chęcin, jako sporządzone dawno, nie ukazują tych zmian, które zaszły w tym
czasie w miastach i w ich granicach, a że tym samym, jako niepełne i niedokładne, nie
spełniają swojego zadania, należy polecić Naczelnikom powiatów kieleckiego, stopnickiego i
pińczowskiego, aby zlecili Magistratom Pińczowa, Chmielnika i Chęcin niezwłoczne
sporządzenie aktów postanawiających o konieczności sporządzenia w dwóch egzemplarzach
nowych planów dla wspomnianych miast, ze wskazaniem obszaru terytorium miasta i jego
wielkości oraz określeniem, choćby w przybliżeniu, wydatków koniecznych na sporządzenie
planów, i przedstawienie takowych Rządowi Gubernialnemu dla dalszego rozporządzenia.
Odnośnie zaś planu miasta Działoszyce, to z powodu iż został on sporządzony w 1838 r.,
należy przekazać go Zarządowi Powiatowemu i poprosić o opinię, czy nie było by możliwym
uzupełnić go o te zmiany, jakie zaszły w mieście; w przeciwnym zaś wypadku należy
donieść, czy kasa miejska posiada środki, z których można by pokryć wydatki na
sporządzenie nowego planu. Jednocześnie znajdujące się w Rządzie Gubernialnym plany
miast Miechowa (sporządzony w 1865/6 r.) i Olkusza (sporządzony w 1859 r.) należy
przekazać Naczelnikom Powiatów i poprosić ich o zlecenie Powiatowym InżynieromArchitektom, aby wraz członkami Magistratów wskazali na tych planach wszystkie zmiany,
jakie od czasu ich sporządzenia zaszły we wspomnianych miastach i ich granicach, co
powinno być oznaczone na obu egzemplarzach planów znajdujących się w Magistratach, a po
wypełnieniu powyższego należy zwrócić te plany do Rządu Gubernialnego wraz z
protokołem z posiedzenia, objaśniającym naniesione uzupełnienia i zmiany.
Wice-Gubernator [podpis], Radny [podpis]

27

k. 33-34.
Ministerstwo Spraw Wewnętrznych, Gubernator Kielecki od Rządu Gubernialnego
Nr 3099, 30 czerwca 187[?] r., Kielce
Do Departamentu Gospodarczego Ministerstwa Spraw Wewnętrznych.
W wyniku pisma Departamentu z 3 czerwca br. nr 6212 niniejszym mam zaszczyt
przekazać w załączeniu znajdujące się w Archiwum Rządu Gubernialnego plany miast
Guberni Kieleckiej, a dokładnie:
1) Plan miasta Kielce sporządzony w 1823 r. i zatwierdzony przez byłą Komisję Rządzącą
Spraw Wewnętrznych i Policji 9/21 lutego 1824 r.;
2) Plan miasta Chęciny, sporządzony w 1820 r. i zatwierdzony przez byłą Komisję Rządzącą
Spraw Wewnętrznych i Policji;
3) Plan miasta Miechowa, sporządzony w 1867 r., składający się z 7 arkuszy,
niezatwierdzony;
4) Kopię planu miasta Olkusza, sporządzonego w 1787 r. i poświadczonego 13 kwietnia 1843
r. przez Wydział Górski przy byłej Komisji Rządowej Finansów;
5) Plan miasta Pińczowa, sporządzony w 1825 r., niezatwierdzony;
6) Plan miasta Działoszyc, sporządzony w 1838 r. i zatwierdzony przez byłą Komisję
Rządzącą Spraw Wewnętrznych i Duchownych 6/18 kwietnia 1840 r.;
7) Plan miasta Chmielnika, sporządzony w 1849 r., niezatwierdzony.
Nowy plan Gubernialnego Miasta Kielce, sporządzony w 1871 r. w sakli 10 sążni na 1
cal, zgodnie z ostatecznym rozpatrzeniem przez Wydział Budowlany [koniec tekstu].

k. 374-375.
Ministerstwo Majątków Państwowych, Departament Górniczy, Wydział Polskich [Królestwa
Polskiego] Przedsiębiorstw Górniczych, Referat I
18 października 1874 r., nr 977
Do Pana Naczelnika Guberni Kieleckiej.
W odpowiedzi na pismo Jaśnie Wielmożnego Pana z 28 września br. nr 5203
Departament Górski ma zaszczyt zawiadomić, iż w celu rozpatrzenia sprawy dotyczącej praw
skarbu do bogactw znajdujących się we wnętrzu ziemi olkuskiej Senatorowi Markusowi, wraz
ze szczegółowym opisem, przekazane zostały różne dokumenty, zebrane przez Radcę Stanu
28

Radwana, i Senator Markus 7/19 marca br. w piśmie nr 842 przedstawił swoją opinię w tej
sprawie oraz zwrócił do Departamentu Górskiego oryginał wspomnianego szczegółowego
opisu z taką adnotacją: „oprócz tego przekazuje się otrzymany przez Senatora Markusa od
Naczelnika Guberni Kieleckiej ogólny plan miasta Olkusza na 24 arkuszach i dwa rejestry
pomiarowe Olkusza oraz ziem należących do Augustynów”. W związku z rozstrzygnięciem
przez Pana Ministra Majątków Państwowych kwestii praw Departamentu Górniczego do
otrzymania terenów działkowych na ziemiach olkuskich, dokumenty zebrane przez Radcę
Stanu Radwana zostały mu przekazane w celu zwrócenia ich zgodnie z ustanowionym
porządkiem, zaś plan miasta Olkusza i dwa egzemplarze rejestrów pomiarowych zostały
zwrócone Jaśnie Wielmożnemu Panu.
Przy tym Departament Górniczy uważa za niezbędne dodać, iż wśród dokumentów
zwróconych Radcy Stanu Radwanowi znajdował się:
1) Plan części wsi Pomorzany, sporządzony przez Grabowskiego w 1855 r. i ogólny plan
majątków skarbca ekonomii Rabsztyna z 1855 r., które zostały zwrócone przez Radcę Stanu
Radwana Kieleckiemu Skarbcowi (nr 192);
2) Plan miasta Olkusza, sporządzony przez Langera w 1869 r. i plan majątków należących do
miasta Olkusza, sporządzony przez Szabelskiego w 1852 r., zwrócone przez Pana Radwana
Magistratowi Olkusza (nr 189);
3) Plan kopalni „Jerzy” oraz wsi [Starczynów?] z 1859 r., zwrócone Rządowi Gubernialnemu
Kieleckiemu (nr 191).
Dyrektor [podpis], Zarządzający Wydziałem [podpis]

k. 574-576.
Ministerstwo Spraw Wewnętrznych, Rząd Gubernialny Kielecki, Wydział Budowlany
Nr 16, 12 stycznia 1876 r., Kielce
Do Wydziału Administracyjnego.
W odpowiedzi na pismo Wydziału Administracyjnego z 28 października ubiegłego
roku nr 6630, przekazując z powrotem w załączeniu plany Działoszyc i Chmielnika (każdy w
dwóch egzemplarzach), Wydział Budowlany ma zaszczyt oznajmić, iż plan miasta
Działoszyce jako sporządzony dokładnie i prawidłowo może być przyjęty i służyć jako
podstawa do sporządzenia regulacyjnego planu tego miasta, który powinien zostać
sporządzony przez miejscowego Inżyniera-Architekta z dokładnym zastosowaniem się do
Instrukcji, zatwierdzonej przez Pana Ministra Spraw Wewnętrznych 25 lutego 1870 r.; oprócz
tego proponowana regulacja miasta powinna być zatwierdzona przez protokół z posiedzenia,
sporządzony przez Naczelnika Powiatu wraz z Powiatowym Inżynierem-Architektem przy
udziale miejscowych obywateli.
29

Na koniec, zgodnie z par. 10 tejże Instrukcji należy załączyć do planu regulacyjnego
sporządzone we wskazanej skali podłużne i poprzeczne profile miejsc, na których należy
pokazać wysokość i nachylenie wzniesień, głębokość i nachylenie wąwozów i dolin, tak na
obszarze istniejącego miasta, jak i na obszarze, przeznaczonym pod rozprzestrzenienie jego
części, jak również głębokość rzek, kanałów i strumieni z zaznaczeniem poziomu stanu
wysokich i niskich wód.
Co zaś tyczy się planu miasta Chmielnika i ziem należących do tego miasta,
sporządzonego przez geometrę Kaniewskiego, to ponieważ podczas sprawdzenia go z
rejestrem pomiarowym wykazano nieprawidłowości, nie może być on przyjęty i konieczne
jest sporządzenie nowego planu tak, aby nie tylko ogólna powierzchnia miasta i ziem
należących do niego, lecz również i każda oddziela posiadłość była zgodna z rejestrem
pomiarowym, i aby tak plan, jak i rejestr pomiarowy były sporządzone na czysto, bez
jakichkolwiek poprawek. Przy czym plan samego miasta Chmielnika, jako sporządzony dla
ogólnej swojej powierzchni dokładnie, może służyć za podstawę do sporządzenia
regulacyjnego planu tego miasta, który powinien być nakreślony przez miejscowego
Inżyniera-Architekta zgodnie z przywołanymi wyżej wskazówkami.
Rejestry pomiarowe wspomnianych wyżej miast, każdy w jednym egzemplarzu,
niniejszym załącza się, a także wszystkie dokumenty przekazane wraz z pismem Wydziału
Administracyjnego nr 6630. Przy tym Wydział Budowlany ma zaszczyt dodać, iż plany ziem
należących do Działoszyc i Chmielnika, każdy w dwóch egzemplarzach, i rejestry pomiarowe
zostaną przekazane w dniu dzisiejszym Rządowi Gubernialnemu Kieleckiemu do Spraw
Włościańskich.
Gubernialny Inżynier [podpis]

k. 737-738.
Do Rządu Gubernialnego Kieleckiego.
Nr 2551, 11 maja 1877 r., Kielce
Raport Magistratu Gubernialnego Miasta Kielce.
W związku ze sprawą pozyskania od Bojnowskiego i Jakubowskiego 200 rubli z tytułu
poręczenia.
Nawiązując do rozporządzenia Rządu Gubernialnego z 5 kwietnia br. nr 1739 od
Wydziału Administracyjnego Magistrat ma zaszczyt przedstawić protokoły zablokowania
przez pełniącego obowiązki Miejskiego Sekwestratora dochodów z tytułu umów wynajmu
mieszkań w domach, należących do Błażeja Bojnowskiego i wdowy po Ludwiku
Jakubowskim na rzecz uzupełnienia kwoty 200 rubli, wypłaconych byłemu geometrze
Kaniewskiemu w charakterze zaliczki z Chmielnickiej Kasy Miejskiej na wydatki związane z
30

pomiarem miasta Chmielnika, wraz z prośbą zwrotu niniejszych po upływie konieczności;
nadmieniając, iż Bojnowski i Jakubowska, poręczyciele Kaniewskiego, odmawiają
dobrowolnej spłaty wspomnianej kwoty i dlatego ich dochody zostały obciążone z tytułu
konieczności pozyskania tej kwoty w depozyt Kasy Miejskiej, [nieczytelne] nastąpiło ich
zablokowanie.
Prezydent [podpis], Sekretarz [podpis]

k. 749-751.
30 lipca 1877 r.
Rezolucja P. Gubernatora.
Raport. W wyniku nałożenia przez Kielecki Magistrat blokady na należne właścicielom
domów położonych w mieście Kielce – Bojnowskiemu i Jakubowskiej – od mieszkających w
ich domach pieniądze za czynsz za wynajem w celu uzupełnienia kwoty 200 rubli, wydanych
z Kieleckiej Kasy Miejskiej za ich poręczeniem geometrze Kaniewskiemu na rachunek
wynagrodzenia za sporządzenie planów miasta Chmielnika, których następnie nie był on w
stanie sporządzić, wspomniani właściciele złożyli u Jaśnie Wielmożnego Pana Gubernatora
prośbę, w której oznajmiają, iż potwierdzili oni to poręcznie w wyniku podstępu, ponieważ z
powodu nieznajomości języka rosyjskiego podpisali je sądząc, iż podpisują zaświadczenie o
tym, że są biedni, i proszą o wstrzymanie pozyskania od nich tych pieniędzy do momentu
rozstrzygnięcia tej sprawy przez Sąd, do którego się już [z nią] zwrócili.
W związku z tą prośbą Radca Prawny oznajmił, iż na podstawie artykułów 1197,
1216, 2036 i 2040 Kodeksu Cywilnego Władze Administracyjne, na mocy art. 2021 tegoż
Kodeksu mają prawo wyegzekwować od Bojnowskiego i Jakubowskiej wspomniane 200
rubli na drodze administracyjnej, a im zaś jako wierzycielom Kaniewskiego przysługuje
prawo zażądania od niego przekazania tejże sumy 200 rubli na drodze sądowej; co zaś tyczy
się ich oświadczenia, że podpisali oni poręczenie na tę kwotę w wyniku oszustwa i
niezrozumienia tego, co podpisywali, to takie oświadczenie podlega rozpatrzeniu przez Sąd
na takiej drodze, jak wyżej wspomniano – sprawa ta już znajduje się [w Sądzie].
Następnie Kielecki Magistrat 20 lipca br. donosi, że Bojnowski wpłacił już należną od
niego połowę tej kwoty, tj. 100 rub., pozostałe zaś 100 rub., należne od Jakubowskiej będzie
uzupełnione poprzez pozyskanie ich od mieszkańców domu Jakubowskiej tytułem należnego
od nich czynszu.
Sprawozdanie. Zgodnie z rezolucją Jaśnie Wielmożnego Pana Naczelnika Guberni za
opóźnienia w pozyskaniu wskazanej sumy 200 rubli 25 czerwca br. zwrócono uwagę
Prezydentowi Augustynowiczowi oraz udzielono surowej nagany Sekretarzowi
Wojciechowskiemu, wraz z poleceniem jak najszybszego uzyskania od wspomnianych osób
pieniędzy.
31

Podstawa prawna. Przywołane wyżej artykuły Kodeksu Cywilnego.
Za Prowadzącego Sprawę [podpis]
Rezolucja. W związku z powyższym prośbę właścicieli domów położonych w mieście Kielce
– Bojnowskiego i Jakubowskiej – dotyczącą wstrzymania się uzyskania od nich 200 rubli,
wydanych za ich poręczeniem geometrze Kaniewskiemu, postanawia się pozostawić bez
następstw i zawiadomić o tym Magistrat Kielecki, aby oznajmił to proszącym i bezzwłocznie
pozyskał od Jakubowskiej brakujące 100 rubli.
P.O. Gubernatora Radca [podpis], Za Radcę [podpis]
[dopisek pod dokumentem:] Do Magistratu Kieleckiego. Zgodnie z Ukazem prośba
właścicieli domów, znajdujących się w mieście Kielce – Bojnowskiego i Jakubowskiej –
dotycząca wstrzymania uzyskania od nich 200 rub., wypłaconych za ich poręczeniem
geometrze [dalsza część nieczytelna].

32

NCN MINIATURA 5
1 X 2021-30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Kielcach, 31 Rząd Gubernialny Kielecki, sygn. 6691
Akta Rządu Gubernialnego Kieleckiego
Wydział Administracyjny, Referat III

O sporządzeniu regulacyjnych planów miast przez
geometrę Zdzienieckiego.
Rozpoczęto 2 grudnia 1876 roku, ukończono 14 października 1910 roku.

k. 126-128 rv.

Raport Gubernialnego Inżyniera-Architekta.
Zgodnie z poleceniem Jaśnie Wielmożnego Pana, wyłożonym w rezolucji z 22
września br. na temat przedstawienia raportu o przyczynach opóźnień w sporządzeniu
regulacyjnych planów miast Guberni Kieleckiej oraz o możliwościach szybkiego
zlikwidowania przyczyn tych opóźnień, mam zaszczyt donieść Jaśnie Wielmożnemu Panu, iż
sprawa ponownego sporządzenia regulacyjnych planów miast Guberni Kieleckiej znajduje się
na następującym etapie.
Temat przedstawienia regulacyjnych planów miast Guberni Kieleckiej został podjęty
już w 1872 roku i do chwili obecnej spośród siedmiu miast Guberni Kieleckiej zostały
przedstawione Ministerstwu Spraw Wewnętrznych do Najwyższego zatwierdzenia oraz
zatwierdzone jedynie plany Kielc i Chmielnika.
Plan miasta Pińczowa został przedstawiony Ministerstwu w celu wyproszenia
Najwyższego zatwierdzenia, lecz został on zwrócony wraz z pismem Departamentu
Gospodarczego Ministerstwa Spraw Wewnętrznych z 27 grudnia 1897 r. w celu uzupełnienia,
tj. oznaczenia na planie nowych cmentarzy, ubojni miejskiej, wskazania wzdłuż granic miasta
przejazdu, na rzece Nidzie – [przeprawy?], a także włączenia nowo wybudowanych koszar
dla pułku Dragonów w granice miasta. W wyniku takiego rozporządzenia Ministerstwa
Naczelnikowi powiatu pińczowskiego zostało wysłane polecenie, aby zatroszczył się o
wyszukanie odpowiednich miejsc dla cmentarza chrześcijańskiego i cmentarza żydowskiego
poza granicami miasta, oraz o naniesienie takowych wraz z miejską ubojnią na brudnopis
regulacyjnego planu miasta.
33

Naczelnik powiatu pińczowskiego przy raporcie z 17 września 1898 roku zwrócił
wskazany szkic planu wraz z jego uzupełnieniem zgodnie z wcześniejszymi zaleceniami, tak
więc w chwili obecnej pozostaje już tylko sprawdzić zgodność planu z zebranymi
wiadomościami i pod kątem wymagań Ministerstwa, co powinno być wypełnione przez
sporządzającego plan geometrę Kierzkowskiego.
Regulacyjny plan miasta Olkusza został już poprawiony przez geometrę
Kierzkowskiego, opis topograficzny miasta i obowiązkowy protokół Wydziału Budowlanego
zostały sporządzone, lecz w świetle wymagań Ministerstwa, wyłożonych przy zwrocie planu
miasta Pińczowa w celu uzupełnienia, został przekazany Inżynierowi powiatu olkuskiego w
piśmie z 20 września br. nr 1177 w celu naniesienia na nim chrześcijańskiego i żydowskiego
cmentarza oraz nowo budowanej ubojni.
Wreszcie, brudnopisy planów pozostałych trzech miast, a dokładniej Chęcin,
Działoszyc i Miechowa zostały już poprawione przez Wydział Budowlany z naniesieniem na
nich regulacji ulic i podlegają jedynie uzupełnieniu w poniższych aspektach:
1) Na planie Chęcin należy oznaczyć nowy cmentarz poza granicami miasta oraz wybrać
miejsce pod nową ubojnię z zaznaczeniem go na planie, ponieważ stara ubojnia jest położona
na samym środku projektowanej ulicy;
2) Na planach Działoszyc i Miechowa należy oznaczyć nowe ubojnie, a także zebrać
informacje na temat starych i nowych cmentarzy, które na planach tych są zaznaczone w
sposób niejednoznaczny.
Plany te będą na dniach przekazane Naczelnikom powiatów kieleckiego,
miechowskiego i pińczowskiego w celu uzupełnienia ich zgodnie ze wskazanymi wyżej
wymaganiami z zastrzeżeniem, aby przed nadejściem zimy zostały zwrócone i przekazane
geometrze Kierzkowskiemu w celu poprawienia ich zgodnie z zawartym z nim przez Rząd
Gubernialny 11 października 1894 r. kontraktem.
Objaśniając przyczyny opóźnień w poprawieniu regulacyjnych planów miast Guberni
Kieleckiej mam niejakie trudności, ponieważ nawet biorąc pod uwagę, iż urzędnicy Wydziału
Budowlanego, którzy są pozbawieni wszelkiej pomocy w prowadzeniu tej sprawy i są
znacznie obarczeni pracą, oraz że oprócz bezpośrednich obowiązków służbowych związanych
ze sporządzeniem kosztorysów, szkiców i opisów wypełnionych prac, po sprawdzeniu
wszystkich wpływających projektów, kosztorysów i opisów wypełnionych w Guberni prac,
po wypełnieniu zadań polegających na śledzeniu i nadzorowaniu służbowych zadań są oni
zmuszeni, z powodu ograniczonego wynagrodzenia, zajmować się również prywatną
praktyką, oraz że znaczna część prac związanych ze sporządzeniem regulacyjnych planów
miast wymaga dłuższego czasu, to nawet w takich warunkach kwestia ta, jako podniesiona już
w 1872 r., mogła by być rozstrzygnięta szybciej.
W danym wypadku wszelki sukces niniejszej sprawy będzie zależał od szybkiego
przedstawienia Naczelnikom powiatów wymaganych informacji i od szczerych chęci
34

geometry Kierzkowskiego do poprawienia wspomnianych planów w trakcie najbliższej zimy
– i w tym celu z mojej strony będą podjęte wszystkie możliwe starania.
Gubernialny Inżynier-Architekt [podpis]
Do Jaśnie Wielmożnego Pana Gubernatora Kieleckiego. Kielce, 30 września 1898 r.

k. 133-134 rv.
Rezolucja Gubernatora.
Raport.
Mianujący siebie właścicielem domu położonego w mieście Kielce Dawid Gejman w
prośbie podanej 26 października br. na imię Gubernatora Kieleckiego oznajmił, iż z
posiadanej przez niego nieruchomości wpłaca do kasy miejskiej wszystkie należne pobory, a
przy tym nieruchomość ta na posiadającym Najwyższe zatwierdzenie planie miasta Kielce nie
jest oznaczona jako znajdująca się w granicach miasta i dlatego też prosi on o włączenie tej
nieruchomości w granice miasta.
Po sprawdzeniu okazało się, że zgodnie z posiadającym Najwyższe zatwierdzenie z 11
sierpnia 1894 r. regulacyjnym planem granice miasta od strony zachodniej, tj. w tej części,
gdzie jest położona nieruchomość proszącego, graniczą z linią Iwanogrodzko-Dąbrowskiej
Drogi Żelaznej. W ostatnim czasie za tą linią, oprócz istniejącego tam parowego młyna
wzniesiono fabrykę szkła wspomnianego Gejmana, a także cementownię i tartak, jak również
rządowy magazyn wina. Oprócz tego ta część miasta, będąc częściowo zabudowaną nadal
zabudowuje się również i domami prywatnych właścicieli.
Na podstawie zasad wydanych przez byłą Komisję Rządzącą Spraw Wewnętrznych i
Duchownych 4/16 stycznia 1854 r. (Zbiór Postanowień Administracyjnych dotyczących
gospodarki miast t. II str. 400) w celu omówienia kwestii wynikających podczas
proponowanych zmian zewnętrznych granic miasta powinien zostać powołany Komitet w
składzie Gubernialnego Architekta i Inżyniera, architektów podlegających tej Guberni
powiatów, lekarza, Prezydenta i członków Magistratu, jak również niektórych znamienitych
obywateli miasta.
Prowadzący Sprawę [podpis]
Rezolucja.
Uznając wskazaną prośbę za zasługującą na uwagę i biorąc pod uwagę, że okolice
miasta, jak to wskazano w raporcie, zmieniają się, jako że w różnych częściach coraz bardziej
się zabudowują, więc granice miasta wymagają poszerzenia, w celu uporządkowania miasta w
aspekcie budowlanym i sanitarnym należy powołać Komisję pod przewodnictwem
Gubernialnego Inżyniera-Architekta w składzie Gubernialnego Inżyniera, powiatowego
35

Inżyniera-Architekta, miejskiego Architekta, miejskiego lekarza, Prezydenta miasta, dwóch
radnych i dwóch znamienitych mieszkańców miasta, wybranych przez Prezydenta, i polecić
temu Komitetowi niezwłoczne zajęcie się omówieniem kwestii określenia [nowych]
zewnętrznych granic miasta zgodnie z miejscowymi uwarunkowaniami [nieczytelne] i
instrukcją z 1870 r., oraz sporządzić protokół z posiedzenia, w którym należy wyłożyć
szczegółowo wszystkie działania tego Komitetu i przedstawić go mnie.
Radca [podpis], Wice-Gubernator [podpis]
25 listopada 1898 r. Gubernator [podpis]

k 152 rv.
Protokół z posiedzenia.
21 grudnia 1898 r. Magistrat miasta Działoszyce, wypełniając polecenie Pana
Naczelnika powiatu pińczowskiego z 15 grudnia 1898 r. nr 17313, oparte na poleceniu Rządu
Gubernialnego Kieleckiego z 11 grudnia tegoż roku nr 7236 odnośnie poszerzenia ulicy
Garbarskiej i dobrowolnego odstąpienia przez mieszkańców miasta Działoszyce części ich
placów pod rozszerzenie tej ulicy, bieżącego dnia zaprosił do Kancelarii Magistratu
wszystkich zamieszkujących w mieście Działoszyce właścicieli placów, znajdujących się w
miejscu zniszczonym przez pożar i oni, naradziwszy się między sobą jednogłośnie oznajmili,
iż położona między ich placami tzw. ulica Garbarska służy jedynie ich wygodzie; nie jest
prowadzony przy niej żaden handel i nie ma tam punktów targowych, trakt nie przechodzi
przez tę ulicę i służy ona tylko jako dojazd i dojście do mieszkań osób tam żyjących, i nawet
nie można przewidzieć, sądząc po obecnych okolicznościach, czy ta część miasta byłaby
kiedykolwiek handlową czy przemysłową; szczerze mówiąc tę ulicę według jej przeznaczenia
należałoby nazwać nie ulicą, a zaułkiem, tym bardziej, iż ulica ta nie ma dalszego biegu, a
kończy się wysokim wzniesieniem. Dlatego też obecni w niniejszym protokole wyrażają
gotowość dobrowolnego i nieodpłatnego odstąpienia części swoich placów pod budowę ulicy,
lecz tylko w przypadku, jeśli ta ulica licząc wraz z chodnikami nie będzie szersza niż 4
sążnie, ponieważ taka szerokość ulicy jest oznaczona na planie Działoszyc, zatwierdzonym
przez Rząd Gubernialny 27 stycznia 1877 r., przeznaczonym na wzór dla sporządzenia
regulacji miasta.
O czym sporządzono niniejszy protokół i podpisano.
Burmistrz [podpis], P.O Sekretarza [podpis], Mieszkańcy [podpisy]

k. 161. Sytuacyjny plan miasta Działoszyce Guberni Kieleckiej powiatu pińczowskiego, a
dokładnie spalonych miejsc ABVGDEF [sporządzony] w celu zaprojektowania regulacji w
1898 r.
36

Sytuacyjny plan spalonego w 1898 r. kwartału miasta Działoszyce.
Działoszyce, 7 października 1898 r.
Gubernialny Inżynier-Architekt [podpis], Powiatowy Inżynier-Architekt [podpis]
Adnotacja: Ściany, które ostały się po spalonych budynkach oznaczono bladym tuszem.

k. 162 rv.
Do Jaśnie Wielmożnego Pana Naczelnika Guberni Kieleckiej.
Raport Gubernialnego Inżyniera-Architekta.
Zgodnie z poleceniem Jaśnie Wielmożnego Pana z 11 września br. nr 5456 15
września została przeze mnie wraz z Naczelnikiem powiatu pińczowskiego przeprowadzona
regulacja na miejscu spustoszonej przez pożar części miasta Działoszyce, przy czym przy
określeniu szerokości dwóch ulic w spalonej części miasta kierowałem się obowiązującym do
chwili obecnej postanowieniem byłej komisji Rządzącej Spraw Wewnętrznych z 24
czerwca/6 lipca 1858 r. nr 2480/12090, zgodnie z którym szerokość ulic w miastach powinna
być nie mniejsza niż 8 sążni, a jedynie w przypadkach wyjątkowej konieczności dopuszcza
się szerokość 6 sążni.
Biorąc pod uwagę niewielkie wymiary działek właścicieli spalonych budynków i
niemożność [nieczytelne] takowych na wywłaszczanych pod rozszerzenie działkach,
szerokość tych ulic określono mniej-więcej zgodnie ze sporządzonym już na brudnopisie
regulacyjnym planem miasta Działoszyce na 6 sążni – ulicę Skalbmierską poszerzono z 4,56
sążnia, a ulicę Garbarską z 3,42 sążnia. Regulacyjne linie ulic zostały oznaczone przeze mnie
w obecności Naczelnika powiatu pińczowskiego i Burmistrza miasta Działoszyce na miejscu
kołkami i wykopanymi wzdłuż nowych ulic kanałkami, przy czym zgodnie z poleceniem
Jaśnie Wielmożnego Pana objaśniono właścicielom spalonych budynków, iż poszerzenie ulic
należy przeprowadzić zgodnie z obowiązującymi przepisami prawa w celu uporządkowania
miasta w aspekcie bezpieczeństwa przeciwpożarowego oraz że odbudowanie budynków może
być zrealizowana jedynie zgodnie z oznaczoną na miejscu regulacją ulic; zatem należy podjąć
wszelkie wysiłki w celu przekonania mieszkańców miasta do dobrowolnego odstąpienia
części placów, niezbędnych dla poszerzenia ulic, o czym szczegółowo zostanie doniesione
Naczelnikowi powiatu pińczowskiego wraz z wyliczeniem, którzy mieszańcy zgadzają się na
dobrowolne odstąpienie części swoich placów.
Plan regulacji mam zaszczyt niniejszym załączyć.
Gubernialny Inżynier-Architekt [podpis]
Kielce, 24 października 18[98?] r.
37

NCN MINIATURA 5
1 X 2021-30 I X 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Kielcach,
31 Rząd Gubernialny Kielecki, sygn. 17209
[Podanie ws. Placu Bazarowego w Kielcach]
k. 1-10.
14/26 września 1874 r., Kielce
Do Jaśnie Wielmożnego Pana Gubernatora Kieleckiego.
Prośba obywateli miasta Kielce.
W wyniku rozporządzenia odnośnie połączenia ulicy [Tadeja?] z ulicą przylegającą do
Bazaru od strony Świątyni Ewangelickiej, w tej sprawie postanowione zostało, aby pozyskać
odpowiednią część ziemi, tj. część placu należącą do Kucharskiego, który w zamian miał
otrzymać plac, stanowiący w chwili obecnej część ulicy Leonarda w miejscu, w którym
graniczy ona z placami Jeziorowskiego i Kossowskiej. W punkcie połączenia placów
Jeziorowskiego i Kossowskiej zatknięto słup, oznaczający graniczny kąt między dwiema
wskazanym wyżej działkami, a także granicę nowo przydzielonego Kucharskiemu placu i
wydano pozwolenie ogrodzenia go łącznie z oddanym mu kawałkiem, który pozostał z
przedłużenia ulicy [Tadeja?].
Jako że ogrodzenie wzdłuż całej frontowej granicy placu należącego do Kossowskiej
przeszkadzało i zagradzało przejście oraz przejazd od frontowej strony placu Kossowskiej, to
w wyniku oświadczenia Kossowskiej wyżej wspomniany projekt został zmieniony w
następujący sposób: Kucharski miał postawić ogrodzenie nie w prostej linii od placu
Kossowskiej do punktu, w którym ten pozostały kawałek placu Kucharskiego łączy się z
mającym na nowo powstać przedłużeniem ulicy [Tadeja?]. Ośmielamy się oznajmić Jaśnie
Wielmożnemu Panu, że i ten drugi projekt w rzeczywistości również nie zabezpiecza prawa
do przejścia i przejazdu do placu Kossowskiej, a przede wszystkim nie poprawia nieforemnej
figury, która powstałaby w wyniku mającego być w ten sposób postawionego ogrodzenia, nie
przeprowadzonego w prostej linii wzdłuż ulicy [Tadeja?], a powodującego powstanie klina
przy tejże ulicy przy placu Kossowskiej, ponieważ w tym wypadku ulica Leonarda, patrząc
od strony bazaru miejskiego była by krzywa i niewidoczna od strony skrzyżowania, a tym
samym pozbawiona odpowiedniej perspektywy.

38

Aby uchronić przed taką szpetotą tą część miasta, która z powodu powstania bazaru
zaczyna się zaludniać mieszkańcami, zabudowywać powstającymi nowymi pięknymi
murowanymi domami, należałoby plac, który ostał się Kucharskiemu w wyniku przecięcia
jego własności [obszarem] mającym się stać ulicą [Tadeja?] i jej przedłużeniem, nabyć od
Kucharskiego na rzecz Kieleckiej Kasy Miejskiej i następnie połączyć go z placem miejskim,
na którym w chwili obecnej znajduje się [skreślone: plac targowy, dopisane:] skwer
naprzeciwko Szpitala Wojennego, a na połączonych w ten sposób placach zorganizować plac
targowy jako przylegający do bazaru.
Dlatego też najpokorniej prosimy Jaśnie Wielmożnego Pana, aby miłościwie przyjął
naszą prośbę i zaspokoił nasze życzenia.
[podpisy mieszkańców]

Ministerstwo Spraw Wewnętrznych, Rząd Gubernialny Kielecki, Wydział Administracyjny
Nr 641, 30 stycznia 1875 r., Kielce
Do Wydziału Budowlanego.
Przekazując w załączeniu prośbę mieszkańca miasta Kielce Kazimierza Kucharskiego,
złożoną przez niego 27 stycznia br. Panu Naczelnikowi Guberni, w którym on, oznajmiając o
otrzymanym od Gubernialnego Architekta zakazie stawiania ogrodzenia wokół należącego do
niego sadu z powodu, iż jakoby przeznaczono go do nabycia pod przeprowadzenie nowej
ulicy, prosi o pozwolenie ukończenia rozpoczętego przez niego ogrodzenia wokół sadu,
Wydział Administracyjny prosi Wydział Budowlany, aby po rozpatrzeniu niniejszego
oznajmił Panu Naczelnikowi Guberni o tym, co postanowi.
Radca [podpis], Prowadzący Sprawę [podpis]

M. S. W., Rządu Gubernialny Kielecki, Wydział Administracyjny
Nr 3645, 23 lipca 1876 r., Kielce
Do Wydziału Budowlanego.
Odwołując się do swoich pism z 30 stycznia, 18 kwietnia i 19 września 1875 r. o
numerach 641, 2507 i 5888, oraz do pism z 13 stycznia i 21 lutego 1876 r. nr 254 i 1062,
Rząd Gubernialny poleca Wydziałowi Budowlanemu pospieszyć się z doniesieniem o tym,
jakie postanowienie wydał Jaśnie Wielmożny Pan Naczelnik Guberni w sprawie prośby
mieszkańca miasta Kielce Kazimierza Kucharskiego, dotyczącej ogrodzenia jego sadu,
przeznaczonego pod przeprowadzenie nowej ulicy.
Radca [podpis], Prowadzący Sprawę [podpis]
39

NCN MINIATURA 5
1 X 2021-1 X 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Kielcach,
31 Rząd Gubernialny Kielecki, sygn. 17735
PLAN OSADY SECEMIN
Sytuacyjny plan osady Secemin w powiecie włoszczowskim Guberni Kieleckiej ze
wskazaniem linii regulacyjnych ulic projektowanych do poszerzenia.

Na oryginale napisano:
Rząd Gubernialny Kielecki zatwierdza niniejszy plan na podstawie swojego
postanowienia z dziennika z 18 listopada 1898 r. z tym, aby za główne ulice zostały uznane:
Rynek, ulica Chęcińska i ulica Krakowska, oraz część ulicy Jędrzejowskiej od Rynku do
nowo projektowanej ulicy z poszerzeniem ich do 8 sążni; pozostałe zaś ulice tj. Kurzelewską i
Jędrzejowską od Rynku do nowo projektowanej ulicy należy poszerzyć do 6 sążni. Nowo
projektowane ulice, a dokładnie: pierwszą, równoległą do ulicy Chęcińskiej na długości 100
sążni; drugą, równoległą do ulicy Jędrzechowskiej rozpoczynając od Krakowskiej na długości
60 sążni; trzecią, równoległą do Kurzelewskiej i Chęcińskiej na długości 134 sążni; należy
uznać za drugorzędne o szerokości 6 sążni każda. W kwartałach oznaczonych numerami 1, 2,
3, 4, 5, 6 i 7 wszystkie budynki powinny być pokryte niepalnymi materiałami, w pozostałych
zaś kwartałach murowane budynki mogą być pokryte [nieczytelne], a drewniane powinny
znajdować się w odległości 3 sążni od innych budynków; jeśli odległość ta jest mniejsza niż 3
sążnie między budynkami, to drewniane budynki powinny zostać pokryte niepalnymi
materiałami i oddzielone od innych budynków murowanymi, niepalnymi ścianami.
Nieruchomości oznaczone numerami 144 i 45 należy włączyć w obszar ogólnego placu w
celu powiększenia placu przed kościołem i umożliwienia swobodnego wyjazdu z Rynku na
ulicę Koniecpolską.
Oryginał podpisali Gubernator Ŝirovskij, Wice-Gubernator Michałowicz, Gubernialny
Inżynier-Architekt Chludziński
Za zgodność z oryginałem Gubernialny Inżynier-Architekt [podpis]

40

41

NCN MINIATURA 5

1 X 2021-30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Kielcach, 32 Zarząd Powiatowy Kielecki, sygn. 1926
Akta Zarządu Powiatowego Kieleckiego

O sporządzeniu regulacyjnego planu miasta Chęciny.
Rozpoczęto 1 marca 1906 roku, ukończono 9 stycznia 1907 roku.

k.2-4 rv.

M. S. W., Gubernator Kielecki od Rządu Gubernialnego, Wydział Administracyjny
5 lutego 1906 r., nr 1008, Kielce
Do Naczelnika powiatu kieleckiego.
Zgodnie z wnioskiem Wydziału Budowlanego, w celu szybszego sporządzenia
regulacyjnych planów miast Guberni Kieleckiej, nie posiadających aż do chwili obecnej
Najwyższego zatwierdzenia, okazuje się niezbędnym przeprowadzić niektóre prace
pomiarowe i kreślarskie, jak również i uzupełnić projektowaną regulację zgodnie z
poniższym, a dokładnie: dla miasta Chęciny należy uzupełnić o pomiary [przeprowadzone] na
miejscu zgodnie ze stanem rzeczywistym posiadany plan, sporządzony przez geometrę A.
Drzewieckiego w 1876 r., jak również i wykreślić takiż plan ze wskazaniem nowej regulacji.
Geometra zaproponował, iż wypełni wskazane prace za kwotę 250 rub. w ciągu 4,5
miesiąca [na cyfrze 4,5 dopisane 800].
Zawiadamiając o tym wraz z przekazaniem projektu warunków przeprowadzenia prac
pomiarowych związanych z regulacją miasta Chęciny polecam magistratowi określić
potrzebne na ten cel środki i następnie zaprosić jednego z geometrów, którzy mają prawo do
samodzielnego prowadzenia prac, i, po ustaleniu z nim terminu wykonania prac, wysokości
wynagrodzenia oraz terminu otrzymania pieniędzy, przedstawić protokół z posiedzenia
członków magistratu w tej sprawie.
Gubernator [podpis], Wice-Gubernator [podpis], Radca [podpis], Starszy Prowadzący sprawę
[podpis]

42

Magistrat Miasta Chęciny
Nr 4433, 3 grudnia 1906 r., Chęciny
Do Zarządu Powiatowego Kieleckiego. Raport.
Niniejszym przedstawia się Zarządowi Powiatowemu dla dalszych rozporządzeń
protokół w sprawie uzupełniających prac związanych z pomiarem miasta Chęciny i
sporządzenia planu.
Burmistrz [podpis], Sekretarz [podpis]

k. 12 r.
M. S. W., Rząd Gubernialny Kielecki, Wydział Administracyjny, Referat III
23 lutego 1910 r., nr 1149, Kielce, na nr 16979 z 1906 r.
Do Naczelnika powiatu kieleckiego.
Rząd Gubernialny, powołując się na pismo Naczelnika Guberni z 25 lutego 1906 r. nr
1008, poleca Jaśnie Wielmożnemu Panu donieść, na jakim etapie znajduje się sprawa
sporządzenia regulacyjnego planu miasta Chęciny.
Wice-Gubernator [podpis], Radca [podpis], Prowadzący sprawę [podpis]

k. 17 r.
M. S. W., Rząd Gubernialny Kielecki, Wydział Administracyjny
24 [27?] marca 1910 r., nr 1831, Kielce
Do Naczelnika powiatu kieleckiego.
Ponieważ na pismo Rządu Gubernialnego z 23 lutego br. nr 1140 w sprawie
sporządzenia regulacyjnego planu miasta Chęciny nie otrzymano doniesienia o wykonaniu
[tegoż polecenia], Wydział Administracyjny prosi, aby pospieszyć się z dostarczeniem
takiegoż Rządowi Gubernialnemu.
Radca [podpis], Prowadzący sprawę [podpis]

43

NCN MINIATURA 5
1 X 2021- 30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Kielcach, 35 Zarząd Powiatowy Olkuski, sygn. 787
Akta Zarządu Powiatowego Olkuskiego
Wydział Administracyjny

O regulacji miasta Olkusza.
Rozpoczęto 14 marca 1892 roku, ukończono 11 maja 1892 roku.

k. 1-2.
Ministerstwo Spraw Wewnętrznych, Rząd Gubernialny Kielecki, Wydział Budowlany
Nr 248, 12 marca 1892 r., Kielce
Do Pana Naczelnika powiatu olkuskiego.
Zgodnie z poleceniem Ministerstwa Spraw Wewnętrznych zawartym w okólniku,
projektowane plany regulacji miast zgodnie z wydaną instrukcją powinny być bezzwłocznie
przekazane Ministerstwu w celu przedstawienia ich do Najwyższego zatwierdzenia. W
wyniku tego Rząd Gubernialny, załączając niniejszym plan istniejącego położenia miasta
Olkusza w związku z nadchodzącym sporządzeniem projektowanego położenia miasta, ma
zaszczyt polecić Powiatowemu Inżynierowi-Architektowi:
A.

1) Na załączonym planie naszkicować ołówkiem projekt linii regulacji, które po
sprawdzeniu technicznym zostaną oznaczone czerwonym kolorem;
2) Oznaczyć cmentarz, który powinien być umiejscowiony w odległości 100 sążni od
granic miasta;
3) Ponumerować (ołówkiem) na planie kwartały miasta arabskimi cyframi drukowaną
czcionką;
4) Napisać na samym planie nazwę rzeczki i oznaczyć strzałką kierunek jej biegu, jak
również i nazwy ulic;
5) Oznaczyć na planie granice miasta i pastwiska.

44

B.

Sporządzić szkic protokołu z posiedzenia dotyczącego nowej regulacji miasta
Olkusza, w którym powinny zostać zamieszczone wiadomości o liczbie działek
podwórzowych, znajdujących się w nich domach, o liczbie mieszkańców obojga płci
w mieście, o tym ilu spośród nich jest narodowości żydowskiej, czym w ogóle zajmują
się mieszkańcy, a oprócz tego należy mieć na uwadze zgodnie z par. 281 Ustawy
Budowlanej to, że ulice powinny mieć szerokość 10 sążni, a zatem jeśli by
zastosowanie tej zasady okazało się niemożliwym z powodu miejscowych
uwarunkowań, to zgodnie z uwagami do wspomnianego artykułu, według których
dopuszcza się szerokość ulic również i mniejszą niż 10 sążni, należy wyjaśnić
przyczyny, które powodują wspomnianą niemożność. Akt po sprawdzeniu od strony
technicznej zostanie podpisany przez Naczelnika powiatu, Powiatowego InżynieraArchitekta, Magistrat miasta oraz honorowych Ławników i trzech mieszkańców
wybranych przez miasto.

V.

Należy sporządzić brudnopis szczegółowego opisu topograficznego miasta i
okrążających go siedlisk na obszarze od 250 sążni do 1 wiorsty.

Przy tym dodaje się, iż ze względu na to, że sporządzenie planu regulacyjnego miasta
jest niezwykle konieczne, to wymagane wiadomości powinny być przedstawione Rządowi
Gubernialnemu nie później niż w ciągu miesiąca w celu dalszego przedstawienia ich Panu
Naczelnikowi Guberni.
Gubernialny Inżynier-Architekt [podpis], Gubernialny Inżynier [podpis]

k. 6
Zarząd Powiatowy Olkuski
11 maja 1892 r., nr 5029
Wraz z planem miasta Olkusza i dwoma załącznikami, w celu regulacji miasta.
Do Wydziału Budowlanego.
Do Rządu Gubernialnego Kieleckiego. Raport.
W odpowiedzi na pismo z 12 marca br. nr 248 mam zaszczyt niniejszym przedstawić
Rządowi plan miasta Olkusza wraz ze wskazaniem na nim ołówkiem projektu nowej regulacji
ulic, protokół z posiedzenia, zawierający wymagane informacje dotyczące nowej regulacji
miasta Olkusza i szczegółowy opis topograficzny tegoż miasta i okrążających go
[nieczytelne].
Naczelnik powiatu [podpis]

45

GUBERNIA LUBELSKA
ARCHIWUM PAŃSTWOWE W LUBLINIE

46

NCN MINIATURA 5
1 X 2021-30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w LUBLINIE, Akta Miasta Lublina, sygn. 6157
Akta Magistratu Miasta Lublina, Referat III

O sporządzeniu planu miasta Lublina i regulacji ulic.
Rozpoczęto 23 marca / 4 kwietnia 1874 roku, ukończono [brak daty].

k. n-n. [bez paginacji]
Ministerstwo Spraw Wewnętrznych
Rząd Gubernialny Lubelski, Wydział Budowlany, Referat 2
9/17 grudnia 1872 r., nr 623, Lublin
Do Pana Prezydenta miasta Lublina.
W związku z rozporządzeniem z okólnika byłej Komisji Rządowej Spraw
Wewnętrznych i Duchownych z 4/16 stycznia 1854 roku nr 16812/36171 (Zbiór Postanowień
Administracyjnych dla Spraw Wewnętrznych i Duchownych cz. I t. III), Rząd Gubernialny, w
piśmie z 8/20 sierpnia 1860 roku nr 60886/16009 polecił byłemu Prezydentowi miasta
Lublina założyć Komitet pod swoim przewodnictwem i zaprosić w jego skład Gubernialnego
Inżyniera-Architekta, Miejskiego Architekta, członków magistratu i niektórych miejscowych
szanowanych obywateli, i zatroszczyć się o oznaczenie regulacyjnych linii ulic, rynków,
placów oraz linii okolic miasta Lublina.
W związku z powyższym, Naczelnik 10 powiatów Guberni Lubelskiej przesłał
Magistratowi miasta Lublina wraz z okólnikiem z 8/20 lipca 1870 roku nr 247 zatwierdzoną
przez Pana Ministra Spraw Wewnętrznych 25 lutego 1870 roku instrukcję techniczną dla
kierowania się nią przy nakreślaniu nowych regulacyjnych planów miast. [Sporządzenie]
takiego planu okazuje się szczególnie potrzebne w przypadku Lublina, który, od czasu
[wydania] pozwolenia Żydom na osiedlanie się w chrześcijańskiej jego części, niewątpliwie
będzie się zabudowywał intensywniej w tej części niż to się działo wcześniej, a nowym ku
temu impulsem mogą służyć czekające na zatwierdzenie linie kolejowe, mające połączyć to
miasto z Imperium, Warszawą i Galicją Austriacką. Było by pożądanym, aby te nowe
budynki były już wznoszone zgodnie z nowym regulacyjnym planem. Oprócz tego istnieją
jeszcze inne okoliczności przemawiające za tym, że sporządzenie nowego planu
47

regulacyjnego okazałoby się niezwykle korzystnym dla rozwoju miasta. Zgodnie z
obowiązującymi ogólnymi przepisami prawnymi na całym terenie miasta Lublina nie wolno
wznosić nowych drewnianych zabudowań. W związku z tym w bardziej oddalonych
częściach miasta i na przedmieściach: w Piaskach, Kalinowszczyźnie i Czwartku istnieją
obszerne niezabudowane place, właściciele których nie byli w stanie ponieść wydatków na
murowane budynki. Uwzględniając te dane, Jaśnie Wielmożny Pan Naczelnik Guberni w
rezolucji z 28 listopada/10 grudnia bieżącego roku nakazał Jaśnie Wielmożnemu Panu
przyspieszyć wypełnienie powyższego polecenia Rządu Gubernialnego nr 60886/16009
odnośnie sporządzenia nowego planu regulacyjnego miasta Lublina we współpracy z
wymienionym w tym poleceniu Komitetem, a następnie przy okazji przedstawienia takiego
plan do NAJWYŻSZEGO zatwierdzenia, wystąpić z prośbą o pozwolenie na budowę
drewnianych domów przykrytych gontem na przedmieściach, a przykrytych dachówkami lub
blachą budynków mieszkalnych i gospodarczych również i przy mniej znaczących bocznych
ulicach, znajdujących się w pewnej odległości od głównych ulic, tym bardziej, że jak wynika
to z art. 302 Ustawy Budowlanej, liczne gubernialne miasta Imperium, takie jak
Archangielsk, Witebsk, Wołogda, Kaługa, Kowno, Kostroma, Mohylew, Ołonieck, Orzeł,
Połtawa, Saratów, Smoleńsk, Tuła, Jarosław, a nawet Moskwa i Petersburg korzystają z ulg
podobnego rodzaju.
Wydział Budowlany ma zaszczyt zawiadomić o tym Jaśnie Wielmożnego Pana w celu
dokładnego wypełnienia [powyższych zaleceń] w najbliższym czasie.
Gubernialny Inżynier-Architekt Szamota, Prowadzący sprawę Inżynier Pancer [podpisy]

30 października/11 listopada 1874 roku Magistrat miasta Lublina wraz z Komitetem
powołanym w celu omówienia tego, które dokładnie kwartały miasta zasługują na bycie
objętymi prośbą o pozwolenie na budowę drewnianych budynków przykrytych dachówkami
lub ognioodpornym dachem, po wszechstronnym rozpatrzeniu planu miasta ustalili, że
przedmieścia: Kalinowszczyznę, Czwartek, Piaski, oraz ulicę Czechówkę [dolną? dalszą?]
można zaliczyć do rzędu drewnianych pokrytych [nieczytelne], a z pozostałych części miasta:
[nieczytelne] (Bonifraterska) Św. Jana – ([nieczytelne]) Okopowa można zaliczyć do
drewnianych pod ognioodpornym dachem; w innych [częściach?] miasta [nieczytelne]
murowane pod dachami z [nieczytelne].
Prezydent Miasta [podpis], Członkowie Komisji [podpisy]

Topograficzny opis terenu zajmowanego przez miasto Lublin wraz z objaśnieniem
projektowanej regulacji niektórych ulic i wytyczenia nowych.
W celu wypełnienia Instrukcji, przy sporządzeniu nowych planów regulacyjnych
miasta Lublina, sporządzonych przez geometrę Deuara, Prezydent Miasta wraz z powołanym
w tej sprawie Komitetem złożonym z Obywateli Miasta, Radnych Magistratu, Zastępcy
48

Gubernialnego Inżyniera-Architekta
dodatkowe wyjaśnienia:

i

Miejskiego Technika,

sporządził

następujące

Miasto Lublin, którego zewnętrzne granice na projektowanej na nowo regulacji nie
zmieniają się, lecz są pozostawione jak wcześniej, jest położone na dwóch wysokich
wzgórzach, między którymi z jednej strony przepływa rzeka Czechówka, z drugiej zaś rzeka
Bystrzyca; spory obszar miasta zajmuje również i teren nizinny u podnóża tych dwóch
wzgórz. Gleba znajdująca się pod miastem jest wyłącznie gliniasta, na nizinie rzeczki
Czechówki zaś torfowa, ze spodnią warstwą iłową i wierzchnim nasypem ziemi, który
powstawał stopniowo na przestrzeni kilku stuleci.
W pobliżu miasta, na jego przedmieściach pod powierzchnią ziemi znajdują się obfite
pokłady kamienia wapiennego, z którego wypala się dobrej jakości wapno, sam zaś wapień
wykorzystuje się również do budowy zabudowań gospodarczych i pod fundamenty domów.
Ponieważ istniejące części miasta składają się z kwartałów dosyć ciasno
zabudowanych, a przylegające z różnych stron niezabudowane place i ogrody pozwalają na
bardzo korzystne rozprzestrzenienie [się miasta], to z sanitarnego punktu widzenia, jak i w
celu otwarcia wygodnej komunikacji projektowana jest kontynuacja istniejących już ulic, jak:
84. Św. Mikołaja, 74. Ewangelickiej, 92. Czechowskiej, a także na niezabudowanych
przestrzeniach zostały zaprojektowane z myślą o rozprzestrzenianiu się miasta nowe ulice, jak
96. Skośna, 93. Sławinkowska, 99. Żelazna, 95. Niecała, 94. Rycerska [dopisek na
marginesie: 96. Kazimierzowska, 99. Wileńska, 95. Grodzieńska, 94. Kowieńska, 106.
Pińska]; na Kalinowszczyźnie 114. Tatarska i 115. Łęczyńska, i wreszcie, w związku z
przyszłą regulacją rzeki Czechówki i w celu uniknięcia zabudowywania jej brzegów ze
względów sanitarnych, zaprojektowano po obu stronach 106. Bulwary, a w celu stopniowego
wyprostowania istniejących ulic zaprojektowano regulację następujących ulic: 50.
Wieniawskiej, 90. Dzielnej, 73. Powiatowej, 68. Radziwiłłowskiej, 67. Poczętkowskiej, 51.
Wizytek, 52. Kapucyńskiej, 54. Widok, 55. Dolnej Panny Maryi, 56. Bernardyńskiej, 57.
Żmigród, 58. Zamojskiej, 59. Podwale, 85. Zwrotnej, 86. Św. Jana, 62. Jatecznej, 66.
Cyruliczej, 98. Granicznej, 111. Bazarowej; także na Kalinowszczyźnie: 112. Głuchej, [?]
Skrajnej; na Piaskach: 116. Wrotkowskiej, 117. Bychawskiej [dopisek na marginesie: 72.
Łukowska, 73. Soborna, 67. Br[nieczytelne], 51. Gimnazjalna, 52. Krzemieniecka, 54.
Kozicka, 55. Mariańska, 56. Wołyńska, 59. Podolska, 57. Lwowska, 85. Północna, 62.
Berdyczowska, 66. Palestyna, 98. Puławska, Firlejska (Bazarowa), Smoleńska (Stodolna).
Lublin, 15/27 listopada 1874 roku
Prezydent Miasta, Zastępca Gubernialnego Inżyniera-Architekta, Członkowie Komitetu
[podpisy], Radni Magistratu, Miejski Technik

Nazwy ulic
49

Stara nazwa: Powiatowa, Poczętkowska, Wizytek, Kapucyńska, Dolna Panny Maryi,
Bernardyńska, Żmigród, Podwale, Jateczna, Cyrulicza
Nazwa: Skośna, Żelazna, Niecała, Rycerska, Bulwarki, Dzielna, Widok, Zwrotna, Graniczna,
Bazarowa, Skrajna
Nowa nazwa: Soborna, [skreślone:] Brzeska, Gimnazjalna, [skreślone:] Krzemieniecka
[dopisane:] Warszawska, Mariańska, Wołyńska, [skreślone:] Lwowska [dopisane:] Kijowska,
Podolska, Berdyczowska, [skreślone:] Palestyna, [skreślone:] Kazimierska, Wileńska,
Grodzieńska, Kowieńska, [skreślone:] Pińska, [skreślone:] Łukowska, [skreślone:] Kozicka,
[skreślone:] Północna, [skreślone:] Puławska, Firlejska, Smoleńska

Ministerstwo Spraw Wewnętrznych
Rząd Gubernialny Lubelski, Wydział Budowlany, Referat II
22 kwietnia/2 maja 1876 r., nr 218, Lublin
Z przekazaniem regulacyjnych planów Lublina i w celu ponownego wykreślenia.
Do Prezydenta miasta Lublina.
Departament Gospodarczy Ministerstwa Spraw Wewnętrznych w piśmie z 10 lutego
br. nr 1212 zawiadomił Pana Naczelnika Guberni, iż podczas rozpatrzenia przez Ministerstwo
przedstawionych planów projektowanej regulacji Lublina, tj. projektowanej regulacji i
rozszerzenia obecnego położenia miasta, wykazano poniższe błędy:
1) Kwartały na obu planach są nieponumerowane, podczas gdy zgodnie z paragrafami 12 i 14
zatwierdzonej w 1870 r. przez Ministerstwo Spraw Wewnętrznych instrukcji, [sporządzonej]
w celu kierowania się nią przy wykreślaniu planów nowego urządzenia miast i przy zmianach
istniejącej regulacji miast kwartały na wspomnianych planach powinny być ponumerowane
arabskimi cyframi czcionką drukowaną;
2) Nazwy ulic i placów w odstępstwie od ogólnie przyjętego porządku są zapisane na
marginesach planów, a zaułkom nie przypisano nazw w ogóle, a ponadto plac targowy jest
oddzielony od ulic zamiast [nieczytelne] [kolorem] to czarnym, a przy tym nie ze wszystkich
stron; zaś plac, na którym znajduje się Trybunał Obywatelski, jest zupełnie nie oddzielony od
ulic, podczas gdy te ostatnie mają inne znacznie niż on;
3) Na obu planach nie oznaczono miejsk[?] [nieczytelne] i miejskich granic z 70-[nieczytelne]
wschodniej i zachodniej strony miasta, jak jest to wymagane na mocy paragrafów 9 i 14 zasad
wspomnianej instrukcji;
4) Ukazane na planie budynki, chociaż i są ponumerowane, to nie taką czcionką, jaka jest
wymagana na mocy 12 paragrafu wspomnianej instrukcji;
50

5) Znaczna część istniejących ulic, jako naniesionych na projektowany plan bez zmian, jak
również przeznaczonych według tego szkicu do uregulowania, nie osiąga szerokości 10 sążni,
podczas gdy według art. 281 t. XII Ustawy Budowlanej, przy urządzeniu ulic należy
przestrzegać tego, aby miały one szerokość co najmniej od 10 do 15 sążni, a w uwagach do
wspomnianego artykułu dopuszcza się istnienie ulic węższych niż o wskazanej szerokości
jedynie w przypadkach, gdyby dla osiągnięcia szerokości 10 sążni trzeba by wywłaszczyć
majątki o znacznej wartości, do których zaliczyć można wzniesione wzdłuż ulic murowane
budowle, warunkujące – oczywiście bardziej szkodliwe ze względów sanitarnych – węższe
wymiary ulic. Jednakże ponieważ większa szerokość ulic jawi się jako bardziej pożądana dla
celów ogólnego uporządkowania miasta, to, biorąc pod uwagę, że plany miast powinny być
realizowane stopniowo, w miarę możliwości należy przy najbliższej weryfikacji miejscowych
danych zwiększyć projektowaną szerokość jeśli nie wszystkich, to chociaż niektórych ze
wskazanych na planie istniejących ulic, jak również proponowanego ich przedłużenia, a tym
bardziej ulic nowo rozplanowanych zgodnie z projektowanym planem, które również nie
odpowiadają przewidzianej przez art. 281 t. XII Ustawy Budowlanej szerokości, a które
żadnych szczególnych przeszkód [ku temu nie mają?], ponieważ ich przebieg jest
zaprojektowany przez [nieczytelne] i ogrody;
6) Istniejące [nieczytelne] cmentarze zaproponowano pozostawić na zajmowanych przez nie
obecnie miejscach, a między innymi w odległości od 9 do 85 sążni od nich zaprojektowano
nowe kwartały, co [nieczytelne] może być uznane za odpowiednie na mocy art. 909 t. XII
Ustawy o Policji Medycznej, według której na cmentarze powinny być przeznaczone miejsca
pod miastem na [nieczytelne] ziemi, w miejscach wygodnych, w odległości od ostatnich
miejskich zabudowań nie mniejszej niż 100 sążni. Dlatego też jawi się jako konieczne, aby
przy najbliższej weryfikacji miejscowych danych wybrać dla tych cmentarzy inne, bardziej
oddalone od wspomnianych kwartałów miejsca, lub też zamiast tego zmniejszyć wymiary
wspomnianych kwartałów, jeśli nie wymagałoby to zupełnego zlikwidowania projektu tych
ostatnich;
7) Od wschodniej strony miasta zaplanowano powstanie nowego kwartału, którego granice
znajdowałyby się w odległości jedynie około 8-12 sążni od projektowanej ubojni, co jest
niedopuszczalne z punktu widzenia art. 852 t. XIII Ustawy o Policji Medycznej;
8) Uznano za konieczne, aby plany miasta Lublina zostały sporządzone w skali 50 sążni na
cal angielski, jak jest to wymagane zgodnie z zasadami zatwierdzonej przez Ministerstwo w
1870 r. instrukcji.
W związku z powyższym Rząd Gubernialny poleca Jaśnie Wielmożnemu Panu
zarządzić wykreślenie na nowo regulacyjnych planów miasta Lublina we wskazanej przez
Ministerstwo skali, a po uprzednim omówieniu na miejscu z Komitetem kwestii poszerzenia
ulic, zmniejszenia kwartałów w sąsiedztwie cmentarzy i zmian projektowanej regulacji
kwartałów przy ubojni na Kalinowszczyźnie przykazać odpowiednim osobom poprawienie
regulacji według wszystkich punktów wskazanych przez Ministerstwo, a poprawione plany
przedstawić wraz z protokołem z posiedzenia Komitetu i wszystkimi załącznikami Rządowi
51

Gubernialnemu w możliwie krótkim terminie w celu przedstawienia ich dalej w
ustanowionym porządku.
Wice-Gubernator [podpis], za Gubernialnego Architekta jego Zastępca [podpis], za
Prowadzącego sprawę [podpis]

[skreślone: Opis topograficzny miasta Lublina wraz z objaśnieniem projektowanej regulacji
niektórych i wytyczenia nowych ulic]
1 lutego 1878 roku w urzędzie Magistratu miasta Lublina, wraz z Komitetem złożonym z
obywateli miasta, po uprzednich oględzinach wszystkich miejsc na terenie miasta i
uwzględnieniu wskazań Ministerstwa Spraw Wewnętrznych z 10 lutego 1876 roku nr 1212
wyłożonych w piśmie Rządu Gubernialnego Lubelskiego z 22 kwietnia tegoż roku nr 218,
sporządzono następujące objaśnienia do nowego planu regulacyjnego miasta, sporządzonego
na podstawie istniejącej na tą okoliczność Instrukcji.
Lublin jest położony na dwóch wzniesieniach, nad rzekami Bystrzycą i Czechówką,
lecz znaczna i o wiele gęściej zaludniona część miasta znajduje się nizinach, położonych
wokół tych wzniesień. Większość budynków i domów jest murowana, i jest to stare
budownictwo, w licznych przypadkach o starodawnym charakterze, których powstanie sięga
nawet XIV wieku, co jednocześnie wieszczy im długie istnienie w przyszłości. Gleba pod
położonymi wyżej częściami miasta jest wyłącznie gliniasta, gęsta, nie przepuszczająca
opadów atmosferycznych, i dlatego też studnie o głębokości 90 stóp dostarczają wody o
doskonałej jakości. Na nizinach gleba jest torfowa, o spodniej iłowatej warstwie i wierzchnim
nasypem ziemi, kształtującej się stopniowo na przestrzeni kilku wieków; [na tych terenach]
studnie mają głębokość nie mniejszą niż 35 stóp i dają bardzo dobrą wodę.
Przedmieście Piaski, [zlokalizowane] na południu za rzeką Bystrzycą, położone jest na
piaszczystej glebie, pod którą na głębokości 20 stóp znajduje się gliniasta ziemia.
Ogółem miasto rozciąga się ze wschodu na zachód na długości 4½ wiorsty.
Południowe okolice obfitują w wapień, z którego wybudowanych zostało wiele budynków i
fundamenty pod wszystkimi budowlami, a także wypala się z niego wapno o dobrej jakości.
Na krańcach miasta znajdują się liczne sady i ogrody, lecz zabudowane kwartały
zapełnione są gęsto domami, ściśle ze sobą połączonymi, a ponieważ domy są w większości
trzy- i czteropiętrowe, to nie ma żadnych widoków ani na rozszerzenie, ani na wyprostowanie
starych ulic. Z tej to też przyczyny koniecznym było pozostawienie na planie regulacyjnym,
poza jedynie rzadkimi możliwymi przypadkami, istniejących ulic bez zmian w ich szerokości
i przebiegu. W rzadko zabudowanych kwartałach oraz na obszarach niezabudowanych w
związku z przewidywanym rozprzestrzenianiem się budownictwa zaprojektowane zostały
ulice z uwzględnieniem nierówności, lecz o dostatecznej szerokości. Tym sposobem, wśród
przedstawionych na planie ulic i placów, bez zmian pozostają [w kolejności] od zachodu: 1.
Cmentarna, 2. Okopowa, 3. Zielona, 4. Krakowskie Przedmieście, 5. Radziwiłłowska, 6.
52

Świętoduska, 7. Nowa (do samych rogatek), 8. Ruska, 9. Namiestnikowska, 10. Gimnazjalna
(Kapucyńska), 11. Pijarska, 12. Targowa, 13. Dominikańska, 14. Jezuicka, 15. Ochronki
(Archidiakońska), 16. Złota, 17. Grodzka, 18. Bramowa, 19. Szambelańska, 20. Olejna, 21.
Rybna, 22. Kowalska, 23. Szeroka, 24. Podgrodzie [dopisek: ?Cyrulicza], 25. Nadstawna, 26.
Zamkowa, 27. Pia[se?]cka, 28. Bychawska, 29. Królewska, 30. Przechodnia, 31. Rynek, 32.
Stary plac targowy, 33. Nowy plac targowy;
[ulice] przeznaczone do poszerzenia i wydłużenia: 1. Ewangelicka, 2. Wieniawska, 3. Zaułek
Poprzeczny, 4. Ogrodowa, 5. Graniczna, 6. Czechowska, 7. Soborna, 8. Grodzieńska, 9.
Brzeska [dosł. Brześcia Litewskiego] (Poczętkowska), 10. Pochyła (Szewska), 11. Zarzecze
[dopisek nieczytelny], 12. Św. Jana (Bonifraterska), 13. Szpitalna, 14. Ruska, 15. Giełdowa
[?] [dopisek: ?Czwartek], 16. Wołyńska (Bernardyńska), 17. Mariańska (Dolna Marii), 18.
Żmigrodzka, 19. Zamojska, 20. Podolska (Podwale), 21. Dworcowa, 22. Podzamcze, 23.
Berdyczowska (Jateczna), 24. Tatarska, 25. Włodawska (Kalinowszczyzna), 26. Siedlecka,
27. Słomiany Rynek, 28. Sierakowszczyzna, 29. Białostocka, 30. Łukowska, 31. Poprzeczna,
32. Browarna, 33. Zaułek Wodopoju [?], 34. Krótka; projektowane nowe ulice: 1. Radomska
(w lewo od Cmentarnej do Ewangelickiej), 2. Puławska, 3. Lubartowska, 4. Wileńska, 5. Św.
Mikołaja, 6. Bystrzycka, 7. Prospekt, 8. Zaułek Łucki, 9. Głucha, 10. Łęczyńska, 11.
Bronowicka, 12. Janowska, 13. Kazimierzowska, 14. Łąkowa, 15. Zakościelna, 16.
Kredytowa, 17. Nagórna na Kalinowszczyźnie.
Jednocześnie, w związku z oddaleniem niektórych miejsc funkcjonujących w
charakterze przedmieść zaproponowano wymagające pozwolenia drewniane budowle kryte
gontem, a dokładnie:
1. na ulicy Czechowskiej z kwartałem,
2. na przedmieściu Czwartek z kwartałami,
3. na przedmieściu Kalinowszczyzna z kwartałami.
Odnośnie cmentarzy, trzy cmentarze chrześcijańskie, położone po zachodniej stronie
miasta są oddalone od kwartałów mieszkalnych na odległość większą niż wymagane 100
sążni; jednakże ulica Cmentarna i Okopowa nie powinny być w ogóle zabudowywane. Stary
cmentarz żydowski, choć znajduje się w centrum miasta, jest zamknięty od ponad 50 lat;
nowy zaś znajduje się poza terytorium miasta w odległości wiorsty od miasta, na północ od
starego cmentarza. Cmentarz chrześcijański na Kalinowszczyźnie, chociaż jest położony w
odległości mniejszej niż sto sążni od budynków mieszkalnych, to ponieważ jest tu
proponowana zabudowa drewniana, oddalona od cmentarza na minimum 60 sążni, jako że
przedmieście ciągle nie ma miejskiego charakteru, to Urząd nie widzi konieczności
przeniesienia stąd cmentarza, a jedynie proponuje w kwartale nr [skreślone: 100] nie
dopuszczać budowli innego typu, oprócz zabudowań wzdłuż linii ulicy Włodawskiej. Na
wszelki wypadek na planie wskazano [jednak] miejsce na nowy cmentarz.

53

Wreszcie jeśli chodzi o ubojnię, która powinna znajdować się w odległości 60 sążni od
pomieszczeń mieszkalnych i nie w sąsiedztwie rzeki, to w związku z proponowanym
przeniesieniem żydowskiego szpitala z położonego niżej terenu przy starym cmentarzu
żydowskim pod Rogatkę Lubartowską, miejsce na ubojnię wyznaczono na łące za rzeką
Czechówką z zastrzeżeniem, aby nie były wydawane zezwolenia na nowe budowle przy ulicy
prowadzącej do ubojni, tym bardziej, że i obecnie są to tereny niezabudowane.
Prezydent Miasta [podpis], Zastępca Gubernialnego Inżyniera-Architekta [podpis], (na
oryginale podpisał się sam Pancer), Architekt Miejski (na oryginale podpisał się Nowacki),
Radni Magistratu (na oryginale podpisali się Witoszyński, Gilewicz, Walotyński),
Członkowie komitetu (na oryginale podpisali się: Czerwiński, Szyszkiewicz [lub:
Tyszkiewicz], Majkowski, Waryński [lub: Warecki], Stepczyk [lub raczej: Stefczyk],
Daszyński, Dobrowolski, Cukier, Fogin [?] i Cygielman.

Projektowane nowe ulice:
1. Radomska (w lewo od Cmentarnej i Ewangelickiej), 2. Puławska, 3. Lubartowska
[dopisane: pod Wielką Św. Jana], 4. Wileńska [dopisane: od Tretiakowskiego [?] do Szpitala],
5. Św. Mikołaja (Czwartek) do miasta, 6. Bystrzycka [dopisane: za Judką Szwalbem ku
rzece], 7. Prospekt, 8. Zaułek Łucki [dopisane: za [nieczytelne, przypuszczalnie imię i
nazwisko właściciela domu]], 9. Głucha [dopisane: pod [starym? dalej nieczytelne]], 10.
Łęczyńska [dopisane: równolegle do Włodawskiej za słomianym rynkiem], 11. Bronowicka
[dopisane: na Piaskach w kierunku [dalej nieczytelne]], 12. Janowska, 13. Kazimierska, 14.
Łąkowa [dopisane: za [?]chalskim, równolegle do [nieczytelne], 15. Zakościelna [dopisane:
za Kalinow[skim?] Kościo[łem?] ku cmentarzowi], [skreślone: 16. Mydlarniana], 17.
Kredytowa, [dopisane: 16. Nagórna na Kalinowszczyźnie]

54

NCN MINIATURA 5
1 X 2021-30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w LUBLINIE, 35-22 Akta Miasta Lublina, sygn. 6158
Akta Magistratu Miasta Lublina, Referat III

O planie nowej regulacji miasta Lublina.
Rozpoczęto 21 marca 1878 roku, ukończono 10 kwietnia 1879 roku.

k. 13-16.
20 czerwca/3 lipca 1878 r.
Do Jaśnie Wielmożnego Pana Prezydenta Miasta Lublina.
Prośba właściciela nieruchomości pod nr 384½ Turkeltauba.
Od niepamiętnych czasów istniała droga, będąca przedłużeniem ulicy Świętoduskiej w
Lublinie między nieruchomościami Kopczyńskiego i Rozenblata. Magistrat miasta Lublina, w
celu odprowadzenia nieczystości z ulicy Nowej, Krakowskie Przedmieście, Zielonej,
Świętoduskiej i Poczętkowskiej, przeprowadził przez ulicę Świętoduską rynsztok z kostki
brukowej pomiędzy nieruchomościami Kopczyńskiego i Rozenblata w kierunku rzeczki
Czechówki.
Jaśnie Wielmożny Pan Naczelnik Guberni Lubelskiej w odpowiedzi na prośbę nr 285,
złożoną 22 maja/3 czerwca br. dał znać, iż na nowym planie regulacyjnym miasta Lublina
ulica Świętoduska na przedłużeniu w stronę rzeki Czechówki między nieruchomościami
Kopczyńskiego i Rozenblata zostanie poszerzona do 10 sążni zgodnie ze sporządzonym na
nowo regulacyjnym planem miasta Lublina, [który] wraz z protokołem z posiedzenia
Komitetu ds. regulacji wspomnianego miasta, w którym umieszczono szczegółowy opis
topograficzny terenu zajmowanego przez owe miasto, jak również i informacje o liczbie
działek, znajdujących się na nich domów, i o liczbie mieszkańców miasta obojga płci został
przekazany przez Pana Naczelnika Guberni pod rozstrzygnięcie Wydziału Ekonomicznego
Ministerstwa [Spraw] Wewnętrznych.
W wymienionym protokole zawarto prośbę moją i innych właścicieli nieruchomości,
aby wiodący od ulicy Świętoduskiej do rzeki Czechówki zaułek pozostawić bez zmian, jako
niezbędny dla miasta i użyteczny na wypadek pożaru, z zaznaczeniem takowego na
55

regulacyjnym planie, o czym Rząd Gubernialny zawiadomił Magistrat, w celu dalszego
zawiadomienia proszących.
My, niżej podpisani właściciele domów położonych przy zaułku ulicy Świętoduskiej,
nie wiemy na jakiej podstawie Rozenblat większą część zaułka zagrodził drewnianym
ogrodzeniem, rozebrał zbudowany przez Magistrat rynsztok wraz z wybrukowaną
granitowym kamieniem nawierzchnią całego zaułka, [działając] samowolnie, bez
przestrzegania zasad policyjnych i propozycji Jaśnie Wielmożnego Pana Naczelnika Guberni,
dotyczących projektowanej regulacji miasta Lublina; tym bardziej, że ten zaułek istnieje od
ponad 40 lat i nigdy nie był użytkowany [jedynie] przez prywatnych właścicieli, obecnie zaś
Rozenblat zwęził zaułek ogrodzeniami, [zajmując] bardzo dużo powierzchni, nie tylko przez
swój prywatny ogród, lecz również teraz zajął większą część przedłużenia ulicy
Świętoduskiej.
W związku z wyłożonymi powyżej wyjaśnieniami oraz z rezolucją Jaśnie
Wielmożnego Pana Naczelnika Guberni mamy zaszczyt prosić Jaśnie Wielmożnego Pana o
ukrócenie budowy drewnianych ogrodzeń, na którą nie ma zatwierdzonych przez Rząd
Gubernialny Lubelski planów.
Co zaś tyczy się niewłaściwego i samowolnego zajęcia powierzchni przez Rozenblata,
to można je potwierdzić z sytuacyjnym planem miasta Lublina.
Przy tym mamy zaszczyt zawiadomić Jaśnie Wielmożnego Pana, że złożyliśmy skargę
Jaśnie Wielmożnemu Panu Naczelnikowi Guberni na bezprawne zajęcie przez Rozenblata
wspólnego placu i przebudowę rynsztoku bez zezwolenia Rządu Gubernialnego.
[podpisy]
[dopisek:] W związku z [nieczytelne] i z pismem z 25 sierpnia br. nr 82, będącym
odpowiedzią na propozycję Magistratu z 8 lutego nr 846, w związku ze sprawą wyznaczenia
na miejscu granic placu nr 372 przy zaułku ulicy Świętoduskiej, na podstawie [nieczytelne]
miasta i planu sporządzonego przez Inżyniera Byczyńskiego [?] 20 stycznia/1 lutego 1840 r.,
z [nieczytelne] nowego, sporządzonego przez Pana planu, Magistrat, dnia 9 czerwca (nr
4036), wydał właścicielowi wspomnianego placu pozwolenie na budowę [nieczytelne] od
Nizinnej [?] pustej działki nr 372/373 drewnianego ogrodzenia, z tym, aby było ono
zbudowane z [nieczytelne] słupy bez [nieczytelne], co oznaczono na planie literami A, B, C,
D naprzemiennie, oraz z tym, aby zaułek od ulicy Świętoduskiej, istniejący od dawna,
[prowadzący] do rzeki Czechówki, na którym [nieczytelne] rynsztok odprowadzający wodę,
niezbędny dla miasta i przydatny w razie pożaru, na [nieczytelne] jego przestrzeni pozostał
nienaruszony; zaułek ten, zgodnie z pismem Rządu Gubernialnego z 22 maja/3 czerwca br. nr
285 został wniesiony na sporządzony na nowo plan nowej regulacji zgodnie z projektem
[nieczytelne] 1878 roku.
Obecnie, właściciele [nieczytelne] nieruchomości, 23 czerwca/5 lipca donieśli, że
właściciel wspomnianej wyżej działki nr 372 A[nieczytelne] Rozenblat ogrodził większą
56

część zaułka, istniejący, zbudowany z [nieczytelne] za pieniądze miasta rynsztok, wraz z
całym wybrukowaniem z granitowej kostki zaułka rozebrał, niezgodnie z planem miasta i
projektowaną regulacją. Magistrat zaproponował P. [nieczytelne] Architektowi niniejsze
okoliczności [sprawdzić?] na miejscu, [nieczytelne], z 25 marca br. nr 82, przedstawić
szczegółowe wyjaśnienia, które w związku z wystosowaną do P. Naczelnika Guberni prośbą
zostaną przedstawione w oryginale. Jeśli zaś Rozenblat wybudował ogrodzenie niezgodnie z
oznaczonymi przez Pana liniami i pomiarami, to jest Pan zobowiązany sporządzić protokół o
winie i niezwłocznie przedstawić go Magistratowi w celu [nieczytelne].
[podpis]

k. 20.
Kopia.
Sprawozdanie: Z akt dotyczących regulacji Lublina wynika, że w związku z prośbą
Turkeltauba i innych, a także w związku z postanowieniem Walnego Zgromadzenia Rządu
Gubernialnego, zapisanym w dzienniku z 22 maja/3 czerwca br. nr 285, polecono
Magistratowi miasta Lublina, aby istniejący zaułek [biegnący] od ulicy Świętoduskiej do
rzeki Czechówki, jako niezbędny dla miasta i przydatny w razie pożaru pozostawić bez
zmian, z oznaczeniem go na regulacyjnych planach.
Postanowiono: Jak wynika to z niniejszego oświadczenia Turkeltauba i innych,
właściciel domu Rozenblat jakoby zagrodził drewnianym ogrodzeniem wspomniany zaułek i
rozebrał rynsztok, co było by dowodem nieprzestrzegania przez Magistrat polecenia Rządu
Gubernialnego nr 285, dlatego też [postanowiono] niniejszą prośbę przekazać Magistratowi
miasta Lublina i polecić mu bezzwłocznie przedstawić wyjaśnienie, z czyjego zezwolenia
Rozenblat zniszczył regulację Świętoduskiego zaułka, oraz zadośćuczynić proszącym według
ich prośby zgodne z prawem, jeśli nie ma ku temu przeszkód.
Lublin, 10 lipca 1878 r. Oryginał podpisali: Gubernialny Inżynier-Architekt (Szamota), za
Wice-Gubernatora Radca Okołowicz.
[podpis], 12 lipca 1878 r. Nr 417
Do Magistratu miasta Lublina.
Niniejsza prośba zgodnie z rezolucją P. [zastępcy?] Wice-Gubernatora zostaje
przekazana przez Wydział Budowlany do Magistratu w celu podjęcia dalszych należnych
kroków. Lublin, 11/23 lipca 1878 r.
Gubernialny Inżynier-Architekt [podpis], za Prowadzącego sprawę [podpis]

57

NCN MINIATURA 5
1 X 2021-30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w LUBLINIE, 35-116 Rząd Gubernialny Lubelski, sygn. 7614
Rep. 6 Adm. 2, 1893 r. Nr 54
Akta Rządu Gubernialnego Lubelskiego
Wydział Administracyjny, Referat II

O sporządzeniu regulacyjnego planu miasta Lublina.
Rozpoczęto 18 kwietnia 1893 r., ukończono [brak daty]

M. S. W.
Rząd Gubernialny Lubelski, Wydział Budowlany, Referat II
17 sierpnia 1901 r., Nr 389, Lublin
Do Wydziału Administracyjnego
Zgodnie z rozporządzeniem Naczelnika Guberni, Wydział Budowlany niniejszym ma
zaszczyt przekazać dla dalszego prowadzenia sprawę sporządzenia regulacyjnego planu
miasta Lublina wraz z projektem warunków zdjęcia [planu] z natury, niwelacji i uregulowania
planu miasta.
P.O. Gubernialnego Inżyniera, Inżynier Cywilny [podpis], Kierownik Referatu [podpis]

58

Akta Rządu Gubernialnego Lubelskiego
Wydział Budowlany, Referat II
O sporządzeniu regulacyjnego planu miasta Lublina.
Nr 17. Rozpoczęto 13 kwietnia 1900 r., ukończono [brak daty]

Gubernator Lubelski
19 kwietnia 1900 r., nr 224, Lublin
Do Jaśnie Wielmożnego Pana E. I. Żibera [Žibera], Przewodniczącego Komitetu TechnicznoBudowlanego M.S.W.
Łaskawy Panie Erneście Iwanowiczu,
Projekt planu regulacyjnego dla miasta Lublina był trzykrotnie przedstawiany
Ministerstwu, lecz za każdym razem był zwracany w celu przerobienia go, ostatnio 11
września 1878 r., [pismo] nr 7471.
Od tego czasu władze miasta, w związku z brakiem środków, nie ponawiały swoich
próśb.
Obecnie konieczność posiadania regulacyjnego planu okazała się na tyle odczuwalna,
że sami mieszkańcy miasta usilnie żądają zaspokojenia tej potrzeby.
W ciągu 22 lat miasto, wraz z powstaniem odgałęzienia Kolei Nadwiślańskiej na trasie
Lublin-Łuków i oczekiwaną w niedalekim czasie budową linii tomaszowskiej, wraz z budową
dwóch wielkich zakładów – cukrowni i fabryki cementu oraz wielu mniejszych, zaczęło
rozrastać się na drugim brzegu rzeki, skłaniając się ku dworcowi kolejowemu i fabrykom.
Przeprowadzona weryfikacja starego projektowanego planu ujawniła znaczne
rozbieżności ze stanem faktycznym; koniecznym jest również dokonanie pomiarów części,
które nie były uwzględnione na poprzednim planie.
Sporządzony obecnie projekt warunków przeprowadzenia pomiarów miasta i
[skreślone: sporządzony] projekt regulacji nie mogą zostać sprawdzone na miejscu, zarówno
od strony technicznej, jak i finansowej z powodu braku doświadczonego specjalisty,
pozostającego do dyspozycji Naczelnika Guberni.
Przekazując w załączeniu te projekty, mam zaszczyt najusilniej prosić Jaśnie
Wielmożnego Pana o polecenie rozpatrzenia tegoż projektu i o bycie łaskawym powrócić do
mnie z praktycznymi wskazówkami.
Korzystając z okazji pragnę zapewnić Jaśnie Wielmożnego Pana o moim wielkim
szacunku i szczerym przywiązaniu.
59

Przewodniczący Komitetu Techniczno-Budowlanego Ministerstwa Spraw Wewnętrznych
20 czerwca 1900 r., nr 749, Sankt Petersburg
Do Jaśnie Wielmożnego Pana W. F. Tchórzewskiego
Łaskawy Panie Włodzimierzu Filipowiczu,
W ślad za pismem z 19 kwietnia bieżącego roku nr 224, wnioski Komitetu
Techniczno-Budowlanego z rozpatrzenia dokumentów związanych z projektem sporządzenia
planu Lublina zostały przekazane 16 czerwca br. przez Komitet pod łaskawy wzgląd i
rozporządzenie Wydziału Ekonomicznego wraz z przysłanymi w piśmie nr 224 załącznikami.
Zawiadamiając o tym Jaśnie Wielmożnego Pana, mam zaszczyt najpokorniej prosić
przyjąć moje zapewnienia o całkowitym szacunku i oddaniu.
[podpis]

Ministerstwo Spraw Wewnętrznych
Wydział Ekonomiczny, Referat 7, Stół I
23 września 1900 r., nr 11612
Do Gubernatora Lubelskiego.
Po rozpatrzeniu przez Komitet Techniczno-Budowlany przedstawionych przez Jaśnie
Wielmożnego Pana pod rozpatrzenie tegoż Komitetu (w piśmie nr 224) projektu warunków
pomiaru miasta Lublina, jak również projektu uregulowania planu tego miasta okazało się, iż
wspomniane warunki na zdjęcie niwelacji z natury i uregulowanie planu miejskiego zostały
sporządzone odpowiednio, i że kwota wynagrodzenia za wskazane prace w wysokości 35 tys.
rb. nie jest zawyżona. Co zaś tyczy się rozszerzenia granic miasta, to przy sporządzeniu planu
należy wziąć pod uwagę artykuły 281, 424-426 Ustawy Budowlanej, a także artykuły 629,
693, 694, 695, 696 i 697 Ustawy o Policji Medycznej (wyd. z 1892 r.).
O czym, wraz ze zwrotem dołączonych do wspomnianego pisma nr 224 dokumentów i
szkicu, z załączeniem prośby przysięgłego geometry Pokrzywnickiego o powierzenie mu prac
nad sporządzeniem planu wiadomego miasta, która wpłynęła bezpośrednio do Ministerstwa
Spraw Wewnętrznych, Wydział Ekonomiczny za swą powinność uważa zawiadomić Jaśnie
Wielmożnego Pana w celu podjęcia przez Łaskawego Pana odpowiednich następujących
zgodnie z przyjętym porządkiem rozporządzeń.
W imieniu Dyrektora [podpis], Naczelnik Wydziału [podpis]
60

k. 13rv. Kopia. Magistrat miasta Lublina, 18 lutego 1902 r.
Protokół z posiedzenia.
Rząd Gubernialny Lubelski w piśmie z 13 grudnia 1901 r. nr 9569 przesłał do
Magistratu projekt warunków sporządzenia nowego planu regulacyjnego Lublina wraz ze
starym planem i podaniem Przysięgłego Geometry II klasy Pokrzywnickiego z poleceniem
omówienia w porządku kolegialnym zagadnienia pozyskania środków na wspomnianą
okoliczność i przedstawienia stosownego protokołu.
Jak wynika z przedstawionej przez Rząd Gubernialny kopii odpowiedzi Wydziału
Ekonomicznego Ministerstwa Spraw Wewnętrznych z 23 września 1900 r. nr 11612, warunki
zdjęcia z natury, niwelacji i przeprowadzenia uregulowania planu miasta Lublina zostały
sporządzone prawidłowo, a kwota wynagrodzenia za wskazane prace w wysokości 35.000 rb.
nie jest zawyżona.
Po rozpatrzeniu wszystkiego przedstawionego powyżej, Posiedzenie Magistratu,
biorąc pod uwagę nieuniknioną konieczność sporządzenia regulacyjnego planu miasta nie
tylko dla celów dalszego uporządkowania i poszerzenia miasta, lecz i w celu odgrodzenia
miejskich terenów od [ich] przejmowania przez prywatne place, jak również w celu
ujawnienia przejętych już działek, zwrot których – w naturze lub w równowartości pieniężnej
– możliwy [nieczytelne] postanowienia sądu, opartego o dokładny plan miasta, pokryje choć
część wydatków na sporządzenie nowego planu miasta, Posiedzenie Magistratu postanawia
wystosować prośbę do Rządu Gubernialnego i prosić o poparcie dla pokrycia wydatków na
sporządzenie planu regulacyjnego w wysokości 35.000 rb. ze środków zapasowego kapitału
kasy miejskiej, przechowywanego w Lubelskim Oddziale Banku Państwowego, z
rozdzieleniem go na części w związku z tym, że przekazywanie środków będzie odbywać się
w miarę postępu prac pomiarowych przez okres trzech lat, przy czym na pierwszy rok prac
prosi o przeznaczenie 15.000 rb. z wniesieniem ich do rejestru miejskiego na rok 1903.
Na tym protokół zakończono i podpisano.
Prezydent miasta Stepanow [Stepanov”], Radni Honorowi Domański, Dutkiewicz i Fetter i
Radny Magistratu Szewczykowski. Za zgodność z oryginałem Radny Magistratu [podpis]

k. 18.
M.S.W.
Prezydent Miasta Warszawy
27 kwietnia 1902 r., nr 11759 2741, Warszawa
Do Jaśnie Wielmożnego Pana Włodzimierza Filipowicza Tchórzewskiego, Gubernatora
lubelskiego
61

Łaskawy Panie Włodzimierzu Filipowiczu,
W ślad za pismem z 1 kwietnia nr 2614 mam zaszczyt zawiadomić Jaśnie
Wielmożnego Pana, iż kontrakt na przygotowanie planów południowych peryferii Warszawy
był podpisany przez podlegający mi Magistrat z przysięgłym geometrą Januarym
Władysławem (dwojga imion) Iwanowiczem Starzyńskim, osoba zaś Onufrego
Władysławowicza Starzyńskiego jest mi zupełnie nieznana.
Wspomniany January Władysław Iwanowicz Starzyński wykonał zdjęcie około 730
dziesięcin peryferii miasta w związku z triangulacyjnym i poligonizacyjnym planem miasta
Warszawy w skali 1:250, lecz sporządzone zdjęcia nie zostały jeszcze sprawdzone przez
miejską służbę mierniczą i dlatego też nie jestem w stanie jeszcze wypowiedzieć opinii o
dokładności i precyzji złożonych przez p. Starzyńskiego prac.
Najpokorniej proszę przyjąć zapewnienie o moim szczerym szacunku i przywiązaniu.
[podpis]

k.19 rv.
M.S.W.
Gubernator piotrkowski
Nr 294, 30 kwietnia 1902 r., Piotrków
Do Jaśnie Wielmożnego Pana W. F. Tchórzewskiego, Gubernatora lubelskiego
Łaskawy Panie Włodzimierzu Filipowiczu,
Przysięgły geometra II klasy January Władysław Starzyński prowadził prace
pomiarowe związane ze zdjęciem planu miasta Łodzi w powierzonej mi guberni, takowe
zakończył, a oddelegowany przeze mnie [do tego zadania] Rewizor Mierniczy Urzędu
Gubernialnego Piotrkowskiego ds. Włościańskich, Inżynier Mierniczy Awerianow
[Aver’ânov”], po sprawdzeniu ich na miejscu orzekł, iż zostały wykonane prawidłowo.
Obecnie Starzyńskiemu podlega [zadanie] ukończenia regulacyjnego planu wspomnianego
miasta, opóźnione jedynie z powodu niezależnych od Starzyńskiego przyczyn. Starzyński
cieszy się reputacją geometry dobrze znającego swój fach i człowieka dobrego, o
nieposzlakowanej moralności, i dlatego, w ślad za pismem Jaśnie Wielmożnego Pana z 1
kwietnia br. nr 2415, mam zaszczyt zawiadomić, iż uważam Starzyńskiego za godnego
powierzenia mu prac pomiarowych związanych z regulacją miasta Lublina.
Najpokorniej proszę przyjąć zapewnienie o moim szczerym szacunku i przywiązaniu.
[podpis]
62

k. 28.
Warszawski Generał-Gubernator
od 2-go Referatu Kancelarii
18 lutego 1903 r., nr 2776, Warszawa
Do Gubernatora Lubelskiego.
[skreślone: Ministerstwo Spraw Wewnętrznych w piśmie nr 874 z 30 stycznia
oznajmiło, iż z jego] Ministerstwo Spraw Wewnętrznych ze swojej strony nie widzi
przeciwwskazań, aby z kapitału stałego miasta Lublina kwota w wysokości trzydziestu pięciu
tysięcy rubli została przeznaczona na pokrycie kosztów związanych ze sporządzeniem
nowego planu regulacyjnego tego miasta z tym, aby pożyczona suma była spłacana poprzez
coroczne wpłaty na przestrzeni nie więcej niż 40 lat, z naliczeniem procentu, jaki daje
wspomniany kapitał w chwili obecnej.
O tym mam zaszczyt zawiadomić Jaśnie Wielmożnego Pana w ślad za pismem nr
8579 w celu [wydania] odpowiednich rozporządzeń.
W załączeniu zwrócono: 1) kopia protokołu z posiedzenia Magistratu miasta Lublina z
24 października 1902 r., 2) projekt warunków sporządzenia nowego planu Lublina i 3) plan
sytuacyjny.
P.O. Generała-Gubernatora, jego Zastępca [podpis], za Kierownika Kancelarii [podpis]

k. 32.
M.S.W.
Magistrat miasta Lublina, Wydział Administracyjny, Referat 3
Nr 16734, 29 sierpnia 1903 r., Lublin
Od Wydziału Administracyjnego, Referat 2
Do Rządu Gubernialnego Lubelskiego.
Raport.
W związku z zaleceniem Rządu Gubernialnego, przedstawionym w piśmie z 19
sierpnia br. nr 6167, miejski Magistrat ma zaszczyt niniejszym przedstawić pod należne
rozpatrzenie kopię z posiedzenia Magistratu w sprawie sporządzenia nowego planu
regulacyjnego miasta Lublina.
Prezydent Miasta [podpis nieczytelny], Radny Magistratu [podpis]
63

k. 33rv.
Kopia. Magistrat miasta Lublina, 24 sierpnia 1903 r.
Protokół z posiedzenia.
Rząd Gubernialny w piśmie z 19 sierpnia br. nr 6167 przekazał do Magistratu pod
rozpatrzenie memorandum Radnego Honorowego tegoż Magistratu, T. F. Piotrowskiego
odnośnie wykonania prac związanych ze sporządzeniem regulacyjnego planu miasta Lublina i
zaproszenia do ich realizacji, jak i do ich kontroli i odbioru, wymienionych w notatce osób.
Po wszechstronnym rozpatrzeniu niniejszej sprawy, biorąc pod uwagę, że dla
ostatecznego określenia stanu i warunków sporządzenia nowego planu, kontrolowania i
sprawdzania prowadzonych prac, jak również ich odbioru po ich zakończeniu konieczne jest
powołanie Komisji złożonej ze specjalistów, która funkcjonowałaby wspólnie z Członkami
Magistratu, Zgromadzenie niniejszego Magistratu, zgadzając się z opinią Honorowego
Radnego T. F. Piotrowskiego postanawia zaprosić w charakterze Członków Komisji ds.
sporządzenia nowego miejskiego planu z miasta Warszawy:
1) Inżyniera Wojskowego Podpułkownika Czerniawskiego,
2) Głównego Inżyniera m. Warszawy p. Kajetana Mościckiego lub Miejskiego Inżyniera p.
Józefa Słowikowskiego,
3) Naczelnika Wydziału Pomiarów przy Zarządzie Kanalizacją m. Warszawy Inżyniera
Marcelego Jeżowskiego,
oraz z miasta Lublina:
4) Gubernialnego Inżyniera,
5) Miejskiego Inżyniera,
6) Naczelnika Odcinka Kolei Nadwiślańskiej Inżyniera Gustawa Grodzińskiego
i właścicieli domów:
7) Geometrę Władysława Kwapiszewskiego,
8) Radcę Prawnego p. Sekutowicza.
Wynagrodzenie dla przyjezdnych Członków Komisji, które następnie zostanie
określone, [Zgromadzenie Magistratu postanowiło] pokryć z sumy 35.000 rubli pożyczonych
na sporządzenie planu.
Przed przyjęciem do realizacji wyłożonego wyżej postanowienia [postanowiono]
wystąpić z prośbą o należne rozporządzenie do Rządu Gubernialnego.
Na czym protokół zakończono i podpisano przez obecnych.
64

Oryginał podpisali:
Prezydent Miasta A. Bedriaga [Bedrâga]
Radni Honorowi Dutkiewicz, Piotrowski
Radni Magistratu Pieńkowski, Szewczykowski
Za zgodność z oryginałem: Radny Magistratu [podpis]

k. 34rv.
Kopia. Magistrat miasta Lublina, 4 listopada 1903 r.
Protokół z posiedzenia.
Zgodnie z ukazem Rządu Gubernialnego z 25 listopada 1902 r. oraz za pozwoleniem
Ministerstwa Spraw Wewnętrznych, obwieszczonym w piśmie tegoż Rządu w piśmie z 3
maja 1903 r. nr 3079, ostatecznie postanowiono przystąpić do sporządzenia regulacyjnego
planu miasta Lublina, na co Magistratowi została pożyczona suma w wysokości 35.000 rb. z
kapitału rezerwowego.
Zgodnie z rozpatrzonymi przez Ministerstwo warunkami proponowano przyjąć dla
oryginalnie zdjętego planu skalę 1:1000 oraz wyznaczyć, w celu sprawdzenia i odbioru prac,
mierniczego rewizora za wynagrodzeniem 2400 rb. rocznie, a ponieważ sporządzenie planu
będzie trwało 3 lata, to utrzymanie rewizora wyniosłoby 7200 rb. Jak wynika to z warunków,
powyższa suma nie została uwzględniona w przewidzianej na sporządzenie planu kwocie
35.000 rb.
Zamiast [zatrudnienia] mierniczego rewizora w jednej osobie, Naczelnik Guberni
uznał za bardziej korzystne wyznaczenie komisji ds. weryfikacji i odbioru prac, składającej
się z kilku techników i komisja owa według wiedzy Magistratu została zatwierdzona przez
Jaśnie Wielmożnego Pana w składzie 5 osób, a mianowicie: Inżyniera Wojskowego
Podpułkownika Czerniawskiego, Naczelnika Wydziału Pomiarów miasta Warszawy
Inżyniera Jeżowskiego, mierniczego rewizora Bezsarenko, geometry Kwapiszewskiego i
Miejskiego Architekta Paprockiego.
[Obradując] w wymienionym składzie komisja, w trakcie posiedzeń z 4, 11 i 17
października szczegółowo rozpatrzyła sprawę sporządzenia nowego planu miasta Lublina i
doszła do jednogłośnego wniosku, że dla kompletności planu ze zdjęcia niezbędnym jest
sporządzenie takowego w skali 1:250, co oznacza, że plan ów będzie 16 razy większy w
stosunku do proponowanego uprzednio. Tym sposobem wspomniany plan będzie się składać
z 235 plansz o wielkości 7500 sążni kwadratowych każda i może wynieść, wraz z innymi
planami w mniejszej skali oraz wszystkimi pracami do 55200 rubli. Jednakże, ponieważ
szczegółowa wycena plansz i prac pomiarowych została przygotowana w oparciu o
65

warszawskie ceny (jako że w Warszawie powstało całe biuro pomiarowe w celu sporządzenia
planu) bez uprzedniego ustalenia ekonomicznych granic dla wydatków, komisja uznała, że
dokładna suma, za którą zostanie powierzone wykonawcy sporządzenie planu miasta Lublina,
może zostać ustalona jedynie na drodze przetargu lub konkursu zamkniętego, przy czym być
może wysokość początkowej kwoty 35.000 rb. zupełnie się nie zwiększy. Dlatego też komisja
uznaje za obecnie możliwe przeprowadzenie przetargu lub konkursu i, jeśli by się to okazało
koniecznym, wystąpienie z prośbą o wyznaczenie dodatkowej sumy.
Zgadzając się w pełni z takim stanowiskiem komisji, Zgromadzenie Magistratu
postanawia: kopię niniejszego protokołu z posiedzenia wraz z kopiami z posiedzeń komisji i
uzupełnionymi po raz kolejny technicznymi warunkami sporządzenia planu, jak również wraz
z projektem kontraktu, przedłożyć do zatwierdzenia Rządowi Gubernialnemu i prosić o
wydanie zgody na umieszczenie ogłoszeń o konkursie w gazecie „Kurier Warszawski” i w
„Nowym Czasie” oprócz ogłoszeń w miejscowych „Wiadomościach Gubernialnych” i w
„Dzienniku Warszawskim”. [Postanawia się również] wskazanym przez Komisję firmom i
osobom wysłać warunki techniczne, które [należy] przygotować w wystarczającej ilości.
Oprócz tego [postanowiono] prosić o pozwolenie na wezwanie do konkursu na sporządzenie
planu nie tylko wyliczonych przez Komisję geometrów, ale też i kapitalistów, tym bardziej,
że od przedsiębiorców wymaga się wpłacenie kaucji w wysokości 3500 rubli.
Na tym protokół zakończono, a oryginał został podpisany przez obecnych: Prezydent
miasta A. Bedriaga [Bedrâga], Radni Honorowi Dutkiewicz, Fetter, Radni Magistratu
Pieńkowski, Szewczykowski
Za zgodność z oryginałem: [podpis]

k. 39r.
Protokół. 4 października 1903 r.
Na posiedzeniu Komisji ds. sporządzenia nowego planu miasta Lublina pod
przewodnictwem Wojskowego Inżyniera G. T. Czerniawskiego w składzie Inżyniera M. W.
Jeżowskiego, Przysięgłego Geometry W. A. Kwapiszewskiego, Mierniczego Rewizora
Geometry W. W. Bezsarenko i Architekta G. K. Paprockiego rozpatrywano kwestie: 1)
określenia kosztów [wykonania] planu, 2) rozmiaru wynagrodzenia dla Członków Komisji.
W celu rozstrzygnięcia pierwszej kwestii zostało uprzednio uzgodnione, aby
wymierzyć z natury Krakowskie Przedmieście oraz część Zamojskiej, a następnie pod
względem otrzymanych danych sprawdzić plan miasta będący w posiadaniu komisji, aby
upewnić się na ile jest on wierny, znając zaś dokładną powierzchnię miasta Lublina
podlegającą zdjęciu, określić liczbę plansz, a następnie, po ustaleniu ceny jednej planszy,
oszacować koszt całego planu.

66

Drugą kwestię tj. wysokość wynagrodzenia dla Członków Komisji postanowiono
uzależnić od wielkości prac przyjętych na siebie przez każdego z członków.
Prace zostały rozdzielone w następujący sposób: Inżynier G. T. Czerniawski wziął na
siebie sprawdzenie sieci poligonowej, Inżynier Jeżowski – sprawdzenie triangulacji i
niwelacji, geometrzy W. W. Bezsarenko i Kwapiszewski – sprawdzenie szczegółów, a
Architekt Paprocki – nadzór nad wykonaniem rysunków oraz prowadzenie [akt] sprawy w
trakcie posiedzeń Komisji.
W związku z tym, że określenie wysokości wynagrodzenia Członków Komisji
podczas jej posiedzenia stanowiło dla nich trudność, Członkowie postanowili w najbliższym
czasie przekazać swoje propozycje na piśmie przez Przewodniczącego Komisji do Magistratu
miasta.
Oryginał podpisali: Przewodniczący Komisji Inżynier G. Czerniawski
Członkowie: Inżynier M. Jeżowski, Mierniczy
Kwapiszewski, Miejski Architekt Paprocki

Rewizor

Bezsarenko,

Geometra

Za zgodność z oryginałem: Miejski Architekt [podpis]

k. 40.
Protokół. 11 października 1903 r.
Na posiedzeniu Komisji ds. sporządzenia nowego planu pod przewodnictwem
Wojskowego Inżyniera G. T. Czerniawskiego w składzie Geometry Besarenko i Architekta G.
K. Paprockiego rozpatrywano kwestię określenia powierzchni miasta Lublina. Wymierzono
dwie ulice: Krakowskie Przedmieście od Wieniawskiej do Targowej – [pomiar] w naturze dał
405 bieżących sążni, a na planie 362 sążnie; Zamojska od Soboru Katedralnego do Mostu
Piaseckiego – w naturze 395 sążni, na planie 385 sążni.
Przyjąwszy średnią niedokładność linii planu na podstawie tych dwóch pomiarów, tj.
zwiększenie o 7,25 %, otrzymamy około 1760000 sążni kwadratowych lub, przy skali 1:250,
235 plansz po 7500 kwadratowych sążni zdejmowanej przestrzeni i 60 wiorst niwelacyjnej
linii ulic; przy czym zabudowana część miasta mieści się na 160 planszach, a niezabudowana
zajmuje 75 plansz.
Oryginał podpisali: Przewodniczący Komisji G. Czerniawski, Członkowie: Mierniczy
Rewizor Bezsarenko, Geometra Kwapiszewski, Miejski Architekt Paprocki
Za zgodność z oryginałem: Miejski Architekt [podpis]

67

k. 41-44rv.
Kopia. Dziennik z III posiedzenia Komisji ds. nadzoru nad sporządzeniem planu miasta
Lublina.
17 października 1903 r. Obecni:
Przewodniczący: Inżynier Czerniawski
Członkowie: Inżynier Jeżowski, Mierniczy Rewizor Bezsarenko, Przysięgły Geometra
Kwapiszewski, Architekt Paprocki
Po otwarciu zebrania przez Przewodniczącego Architekta Paprockiego zostały
odczytane protokoły z poprzednich posiedzeń z 4 i 11 października 1903 r.; protokoły te
zostały przyjęte przez Komisję bez zastrzeżeń.
Następnie Przewodniczący zaproponował omówienie kwestii przybliżonego
oszacowania kwoty, która może być potrzebna na sporządzenie planu miasta Lublina, przy
czym Przewodniczący przedłożył komisji sporządzony przez niego poniższy przybliżony
szacunek wartości prac związanych ze sporządzeniem planu.
Na podstawie generalnego planu Lublina [ze] zdjęć z 1827r., granic, wskazanych na
nim warunków sporządzenia nowego planu, ten ostatni plan będzie składał się z około 235
plansz o wielkości 7500 sążni kwadratowych każda w skali 1:250, z czego zabudowana część
miasta zajmie około 160 takich plansz, a na pozostałych 75 planszach będą przedstawione
puste miejsca, łąki, grunty orne i inne niezabudowane przestrzenie. Złożona długość
kierunków niwelacji wzdłuż miejskich ulic, podmiejskich dróg i innych kierunków, niezbędna
dla topograficznego określenia obejmowanej przestrzeni wynosi około 60 wiorst. Biorąc pod
uwagę cenę jednej planszy o wielkości 7500 sążni kwadratowych jaka została ustalona
podczas sporządzania planu dla miasta Warszawy w wysokości około 245 rubli i dodając do
niej w związku z wydatkami na triangulację planu 15 rubli na każdą planszę, w celu
wyliczenia przybliżonej kwoty potrzebnej na sporządzenie planu można przyjąć średnio 260
rb. za jedną planszę planu zabudowanej części miasta.
Dla niezabudowanych i zabudowanych w niewielkim stopniu placów cenę jednej
planszy można obniżyć do 100 rubli.
Dla [celów wyliczenia] wartości prac niwelacyjnych można przyjąć w przybliżeniu
średnią cenę wiorsty kierunku niwelacyjnego w wysokości 20 rubli.
Oprócz tego do wydatków na sporządzenie planów należy dodać wydatki na
przygotowanie i ustawienie znaków poligonowych i niwelacyjnych reperów; przy
sporządzeniu planu Lublina może być potrzebnych około 400 znaków poligonowych i około
300 reperów niwelacyjnych – przy ich wycenie można przyjąć 6 rubli za sztukę tych
pierwszych i 1 rubel za sztukę tych drugich.

68

Na podstawie przedstawionych rozważań przybliżony koszt planu miasta Lublina
może być określony według poniższej kalkulacji:
1) Triangulacja, poligonizacja i zdjęcie detali planu, naniesienie i nakreślenie szkiców ze
zdjęć, plansz głównego planu i pomniejszonych jego kopii, oraz inne prace kreślarskie:
za 160 plansz po 260 rb. za planszę – 41600 rb.
za 75 plansz po 100 rb. za planszę – 7500 rb.
2) Sporządzenie zmniejszonego planu w skali 1:1000 za pomocą pantografu – 2000 rb.
3) Niwelacja, sporządzenie profili niwelacyjnych, naniesienie na plan reperów i linii
horyzontalnych:
za 60 wiorst złożonej długości kierunków niwelacji po 20 rb. za 1 wiorstę – 1200 rb.
4) Sporządzenie profili – 200 rb.
5) Przygotowanie i ustawienie na miejscu 400 sztuk znaków poligonowych po 6 rubli za
sztukę – 2400 rb.
6) Przygotowanie i osadzenie na miejscu 300 sztuk reperów niwelacyjnych po 1 rublu za
sztukę – 300 rb.
Łącznie 55200 rb.
Zdaniem Przewodniczącego na określoną tym sposobem sumę należy patrzeć jak na
kwotę orientacyjną, a ponieważ została ona określona przez porównanie z cenami
jednostkowymi związanymi ze sporządzeniem planu miasta Warszawy, nad którym
pracowało całe biuro pomiarowe bez uprzedniego ustanowienia ekonomicznych granic
wydatków na sporządzenie planu, to można oczekiwać znaczącego obniżenia tej sumy przy
rozpisaniu konkursu dla przedsiębiorców na sporządzenie planu miasta Lublina.
Ponieważ kwota za którą zostanie zlecone przedsiębiorcy sporządzenie planu miasta
Lublina może zostać ustalona jedynie poprzez przetarg lub konkurs zamknięty, przy czym
suma ta może być na tyle niższa od wyliczonej przybliżonej ceny sporządzenia planu w
wysokości 55200 rb., że jawi się jako możliwe zlecenie tych prac za kwotę nieprzekraczającą
35000 rb., która to kwota została już zatwierdzona jako przeznaczony na to wydatek, lub
przekraczającą 35000 rb. na znacznie mniejszą sumę, niż różnica pomiędzy otrzymaną sumą
55200 rb. a zatwierdzonym wydatkiem 3500 rb., tj. 55200-35000=20200 rb., to zdaniem
Przewodniczącego w chwili obecnej nie ma podstaw dla podnoszenia kwestii
niewystarczalności zatwierdzonej na wydatki sumy 35000 rb. Dlatego też należy uznać za
możliwe ogłoszenie konkursu dla przedsiębiorców [już] teraz i dopiero wtedy wystosować
prośbę o zatwierdzenie wydania dodatkowej kwoty, kiedy po otrzymaniu rezultatów konkursu
okaże się niemożliwym zlecenie prac związanych ze sporządzeniem planu miasta Lublina w
granicach zatwierdzonej na ten cel sumy 35000 rubli.
69

Podczas omówienia tej kwestii komisja w pełni zgodziła się z wyrażonym przez
Przewodniczącego stanowiskiem i uznała za możliwe już teraz wezwać przedsiębiorców do
[złożenia ofert na] sporządzenie planu.
Następnie Przewodniczący zwrócił uwagę komisji, iż przed rozpisaniem konkursu
należy określić sieć kierunków niwelacji i nanieść ją na istniejący generalny plan miasta
Lublina. Po omówieniu tej kwestii i wyborze kierunków niwelacji komisja poleciła swojemu
członkowi p. Jeżowskiemu zatroszczyć się o naniesienie na kopię generalnego planu miasta
Lublina wybranej sieci kierunków niwelacji do 25 października br. W następnej kolejności
przez Przewodniczącego został podjęty temat przygotowania projektu kontraktu zlecenia prac
związanych ze sporządzeniem planu miasta Lublina dla wyłonionego w konkursie
przedsiębiorcy, przy czym komisja uznała za pożądane wcześniejsze sporządzenie projektu
tegoż kontraktu i poprosiła Przewodniczącego o podjęcie się [zadania] jego przygotowania.
W dalszej kolejności zostało postawione pytanie o osoby i przedsiębiorców, którzy
zdaniem komisji mogli by zostać zaproszeni do konkursu na sporządzenie planu miasta
Lublina. Po omówieniu tej kwestii komisja uznała za możliwe zaproszenie następujących
osób i firm:
1) Le Blan” (Le Blanc)
2) P. Starzyński (Warszawa, ul Wspólna 53)
3) P. Gembarzewski (Łódź)
4) P. Łobodziński (Warszawa, ul. Krucza 15)
5) P. Gopenblum (Warszawa, ul Zgoda 5)
6) P. Sąchocki (Warszawa, ul. Bracka 5)
7) P. Chudziński (Warszawa)
8) P. Stelmasiewicz (Lublin)
9) P. Gromczewski (Lublin)
10) P. Majewski (Lublin)
Następnie omówiono kwestię wynagrodzenia pieniężnego dla osób uczestniczących w
[pracach] niniejszej komisji biorąc pod uwagę okoliczność sporządzenia planu przez
przedsiębiorcę, przy czym ustalono, że działania komisji w zakresie nadzoru nad należytym
wykonaniem prac związanych ze sporządzeniem planu miasta Lublina, sprawdzenia zdjęć i
matematycznych wyników tych prac oraz prac kreślarskich związanych ze sporządzeniem
planu wymagają wynagrodzenia pieniężnego wypłacanego comiesięcznie w wysokości
rocznej:
- triangulacja i niwelacja – 1000 rb.
70

- poligonizacja – 1500 rb.
- zdjęcia szczegółów – 1200 rb.
- prace kreślarskie i pełnienie obowiązków sekretarza komisji – 336 rb.
Łącznie 4036 rb. rocznie.
[dopisane:] Oprócz niniejszych wydatków potrzebne będą [środki na] wynagrodzenie
techników Wydziału Budowlanego, na sprawdzenie wyliczeń i arkuszy, i planów, 2% od
kwoty kontraktu.
W zatwierdzonych warunkach sporządzenia planu miasta Lublina przewidziano
wydatek na techniczną kontrolę prac związanych ze sporządzeniem planu miasta Lublina w
wysokości 2400 rb. rocznie, lecz według wspomnianych warunków owo wynagrodzenie było
przeznaczone dla jednej osoby, obecnie natomiast w celu kontroli i właściwego
ukierunkowania prac nad sporządzeniem planu miasta Lublina powołana została niniejsza
komisja, składająca się z pięciu osób i dlatego też wydatki na wynagrodzenie za kontrolę
powinny być zwiększone. W dalszej kolejności przez Przewodniczącego została podniesiona
kwestia tego czyimi narzędziami i przez czyich pracowników będzie przeprowadzone
sprawdzenie wyników zdjęć, przy czym w trakcie omawiania tego pytania komisja ustaliła, iż
dla celów tych prac kontrolnych przedsiębiorca będzie zobowiązany dostarczyć pod
rozporządzenie osób sprawdzających narzędzia i udostępnić niezbędnych pracowników.
W ślad za tą kwestią dyskutowano nad zagadnieniem czy należy wymagać od
przedsiębiorcy zgłaszającego swój udział w konkursie wpłacenia kaucji pieniężnej a jeśli tak,
to w jakiej wysokości. Komisja, uznając za niezbędne zagwarantowanie solidności propozycji
przedsiębiorców i terminowości podjęcia prac, doszła do wniosku, iż pożądanym było by
zobowiązać przedsiębiorców do dostarczenia przy składaniu ofert Magistratowi miasta
Lublina kaucji w wysokości 3500 rb. (trzech tysięcy pięciuset rubli).
Oryginał podpisali:
Przewodniczący Inżynier G. Czerniawski
Członkowie: Inżynier M. Jeżowski, Geometra W. Kwapiszewski, Architekt Paprocki,
Mierniczy Rewizor Bezsarenko
Za zgodność z oryginałem: Radny Magistratu [podpis]

M.S.W.
Prezydent miasta Lublina, Wydział Administracyjny, Referat 3
26 października 1910 r., nr 28287, Lublin
71

Do Rządu Gubernialnego, Wydział Administracyjny, Referat 2.
Do Gubernatora lubelskiego.
Raport.
W odpowiedzi na pismo z 11 października br. nr 12428 donoszę Jaśnie Wielmożnemu
Panu, że w celu dokładniejszego rozpracowania kwestii sporządzenia regulacyjnego planu
miasta 23 listopada 1909 r. przez zgromadzenie miejscowych obywateli została wybrana
Komisja, w skład której weszli inżynierowie Grodziński, Drozdowski i Ejsmont, mieszkańcy:
Domański, Zajdenman i Kochanowski, geometra Kwapiszewski i miejski architekt Paprocki.
Na posiedzenie, wyznaczone przeze mnie w związku z tą kwestią na 15 października
br. przybyli jedynie panowie Kwapiszewski, Kochanowski, Domański i Paprocki, zatem
posiedzenie to z powodu nieobecności specjalistów zostało odwołane, nowy zaś termin
posiedzenia został przeze mnie wyznaczony na 11 listopada br.
Prezydent miasta [podpis: Szrejer (Šreier)], Radny Magistratu [podpis]

M.S.W.
Magistrat miasta Lublina, Wydział Administracyjny, Referat 3
10 listopada 1905 r., nr 18772, Lublin
Do Wydziału Administracyjnego, Referat 2.
Do Rządu Gubernialnego Lubelskiego.
Raport.
W odpowiedzi na pismo z 3 listopada br. nr 8406 Magistrat donosi, iż sprawa
sporządzenia regulacyjnego planu miasta Lublina została zawieszona z polecenia Gubernatora
z 4 lutego 1904 r. nr 330 do czasu podwyższenia kursu renty rządowej, obejmującej kapitał
przeznaczony na sporządzenie planu. Obecnie sprawa ta będzie przedstawiona pod
rozpatrzenie zgodnie z rozporządzeniem z 18 marca 1904 r. nr 1719 w sprawie warunków
sporządzenia tego planu.
Prezydent miasta [podpis: Zaremba], Radny Magistratu [podpis]

72

M.S.W.
Magistrat miasta Lublina, Wydział Administracyjny, Referat 3
8 lipca 1913 r., nr 21725, Lublin
Do Wydziału Administracyjnego, Referat 2.
Do Rządu Gubernialnego Lubelskiego.
Raport.
W odpowiedzi na pismo z 1 lipca br. nr 12926 Magistrat donosi, że kwestia
sporządzenia szczegółowego regulacyjnego planu miasta Lublina została zawieszona przed
włączeniem w granice miasta przylegających do miasta miejscowości, których plan, na
podstawie Ukazu Rządu Gubernialnego z 27 sierpnia 1911 r. nr 11021, jest już sporządzany
przez przysięgłego geometrę Tomorowicza.
Prezydent miasta [podpis – niestety nieczytelny ale inny niż dotychczasowe], Radny
Magistratu [podpis]

M.S.W.
Magistrat Miasta Lublina, Wydział Administracyjny, Referat 3
14 stycznia 1914 r., nr 1125, Lublin.
Do Wydziału Administracyjnego, Referat 2.
Do Rządu Gubernialnego Lubelskiego.
Raport.
W odpowiedzi na pismo z 8 stycznia br. nr 145 Magistrat donosi Rządowi
Gubernialnemu, że zgodnie ze sprawozdaniem Przysięgłego Geometry Tomorowicza
regulacyjny plan miasta Lublina zostanie przez niego ukończony pod koniec stycznia jeśli
otrzyma on od Komisarza ds. Włościańskich powiatu lubelskiego plany ziem dla wsi Rury,
Tatary, Czechówka, Wasylianówka i Lemszczyzna w celu naniesienia na plan miasta granic
oddzielnych chłopskich siedzib.
Jednocześnie Magistrat raportuje, że w sprawie wydania Tomorowiczowi koniecznych
planów Magistrat wystosował pismo do Komisarza ds. Włościańskich powiatu lubelskiego z
datą 10 stycznia br. nr 643.
P.O. Prezydenta miasta [podpis], Radny Magistratu [podpis]

73

NCN MINIATURA 5
1 X 2021-30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w LUBLINIE, 35-116 Rząd Gubernialny Lubelski, sygn. 7585
Rep.10 Admin.
Akta Rządu Gubernialnego Lubelskiego
Wydział Administracyjny, Referat II

O wynagrodzeniu dla mieszkańców za zajęcie ich placów
w związku z regulacją miasta Szczebrzeszyna.
Rozpoczęto 15 października 1892 r., ukończono [brak daty].

k. 1rv.
Zamojski Urząd Powiatowy
Nr 13082, 14 października 1892 r., Zamość
Wydział Administracyjny, Referat Miejski
Z przekazaniem dokumentów dotyczących wywłaszczenia placu pod nr 53 w
Szczebrzeszynie.
Do Rządu Gubernialnego Lubelskiego.
Raport.
W odpowiedzi na pismo z 7 września 1881 r. nr 6403, załączając sporządzony 16
września 1891 r. w Magistracie miasta Szczebrzeszyna protokół z posiedzenia dotyczącego
konieczności przymusowego wywłaszczenia placu pod nr 53 w mieście Szczebrzeszynie z
powodu niewyrażenia zgody przez [jego] właścicieli na dobrowolne odstąpienie go na
pożytek miasta, wraz z wyceną wspomnianego placu sporządzoną przez powiatowego
Inżyniera-Architekta 8 lutego br. i sytuacyjnym planem części Szczebrzeszyna z zaznaczoną
linią regulacji i wskazaniem wywłaszczanych w celu poszerzenia ulic nieruchomości, na
którym jest wskazana między innymi wspomniana wyżej nieruchomość pod nr 53, której
właścicielami są Lejba Szper, Icek Cukier i Judka Taubenblat, wraz z zaświadczeniem
74

Sekretarza Wydziału Hipotecznego powiatu zamojskiego nr 337 o prawie własności do tej
nieruchomości, oraz wreszcie z oświadczeniem podpisanym przez tychże właścicieli,
złożonym 8 października br. w Magistracie miasta Szczebrzeszyna o ich odmowie
dobrowolnego przekazania wspomnianego placu i braku zgody na wyburzenie domu w celu
[umożliwienia] poszerzenia ulicy Zamojskiej w Szczebrzeszynie, Urząd Powiatowy, mając na
uwadze, że w obecnym czasie w związku z remontem nawierzchni ulicy Zamojskiej w
Szczebrzeszynie wykazano skrajną konieczność wywłaszczenia niniejszego placu zarówno w
celu regulacji tej ulicy, jak i w celu odkrycia widoku na cerkiew prawosławną, przedstawiając
te dokumenty Rządowi Gubernialnemu na ich podstawie ma zaszczyt prosić o wydanie
odpowiedniego rozporządzenia odnośnie przymusowego wywłaszczenia wskazanej wyżej
nieruchomości na korzyść miasta i zaszczycić Urząd Powiatowy poinformowaniem go o tym.
Zastępca Naczelnika Powiatu [podpis]

k. 4.
8 października 1892 r., nr 164, Szczebrzeszyn
Do Jaśnie Wielmożnego Pana Naczelnika Guberni Lubelskiej.
Od Przełożonego szczebrzeszyńskiej parafii prawosławnej, księdza Timofieja Tracza
[Timofeâ Trača], memorandum.
Niniejszym, załączając kopię mojego pisma do Naczelnika powiatu zamojskiego z 7
października br. nr 163, mam zaszczyt najpokorniej prosić Jaśnie Wielmożnego Pana o
przychylne rozporządzenie, aby Zamojski Urząd Powiatowy, pozostawiwszy kancelaryjną
korespondencję swojemu biegowi, przystąpił do rozszerzenia jedynej bitej drogi w mieście
Szczebrzeszyn usuwając rozpadający się żydowski dom przy tej ulicy. O tym było moje
pismo, jeszcze bardziej [nieczytelne]. Za [poparcie] słusznej sprawy imię Jaśnie
Wielmożnego Pana będzie błogosławione przez wiele tysięcy ludzi oraz przez
najpokorniejszego [jego] sługę, ks. T. Tracza [Trača].

k. 5rv - k. 6r.
W.P.I. [skrót transliterowany, oznaczający „ведомство православного исповедания” czyli
urzędowe określenie na instytucję cerkwi prawosławnej]
Przełożony parafii prawosławnej w Szczebrzeszynie
7 października 1892 r., nr 163, Szczebrzeszyn
Kopia.
Do Jaśnie Wielmożnego Pana Naczelnika powiatu zamojskiego.
75

W obecnym czasie trwa budowa bitej drogi przez miasto Szczebrzeszyn; wzdłuż drogi
planowany jest „trotuar” lub choćby wąski paseczek swobodnej przestrzeni dla pieszych, co
jest konieczne przy dużym ruchu na jedynej ulicy w Szczebrzeszynie. Lecz okazuje się, że
obok na wpół rozwalonego domku Żyda Judki Tabenblata nie tylko nie ma piędzi ziemi dla
pieszych, to jeszcze wzdłuż niego ulica jest bardzo wąska – [ma szerokość] jedynie 3 i 1/3
sążnia.
Na przestrzeni 14 lat [piesi] chodzą po tej ulicy, najpierw do szpitala, a od 1886 r. do
nowej cerkwi, średnio 1-2 razy dziennie. Wiele razy przychodziło [mi] widzieć na tej ulicy
ciężkie sceny: tłum niewyobrażany, spotyka się wozy wypełnione drwami i materiałami
budowlanymi, czasem i do tego również kozacką artylerię; wychodzi z tego zgiełk, połajanki,
przeklinania i „kaleczenie” bydła roboczego. Na tak zwanych [podcieniach? nieczytelne]
handlarek – Żydówek i chrześcijanek; w ten sposób na [nieczytelne] tłumaczą, że na wąskiej
ulicy mogą zrujnować. Była nadzieja, że wraz z powstaniem bitej drogi ulica zostanie
rozszerzona dzięki zburzeniu wspomnianego domku, teraz ulica pozostaje w swoim
poprzednim stanie.
Przy tym konieczne jest rozszerzenie ulicy choćby o 3 sążnie poprzez zburzenie
domku Judki Tabenblata, ponieważ:
1) na posiadającym Najwyższe zatwierdzenie planie regulacyjnym z 1873 roku dom ten
przeznaczono do rozbiórki, w czerwcu 1878 r. spłonął, pozostały jedynie ściany, które
obecnie się rozsypują;
2) mnóstwo ludzi i bydła roboczego, szczególnie zimą, cierpi z powodu ciasnej ulicy,
szczególnie wzdłuż tego domku;
3) tysiące pieszych, a wśród nich lekarz, kapłan prawosławny, ksiądz – często ze Świętym
Sakramentem, felczer, idący obowiązkowo codziennie do szpitala zbitym tłumem tą ulicą;
4) domek ten oszpeca tę ulicę [po drodze] do cerkwi prawosławnej, jak gdyby było to
przyjęte, aby na ulicy wiodącej do cerkwi były jeno tylko bezeceństwa: po jednej stronie trzy
lata temu powstał szynk, po drugiej stronie tej ulicy sterczy domek i gruzy, w których
miejscowi i przybysze zaspokajają swoje naturalne potrzeby; i wreszcie
5) należy choćby częściowo wypełnić Najwyższą wolę, zgodnie z którą ulica powinna zostać
poszerzona poprzez [wyburzenie] całkowicie rozpadającego się żydowskiego domku.
Prawdą jest, że można obecnie znaleźć przeszkodę – „brak pieniędzy” na nabycie 9
sążni kwadratowych gruntu pod ulicę. Jednakże: a) jeśli zwracano by uwagę na potworne
żądania Żydów, to nie starczyłoby na nie i całego Skarbu Państwa i b) przewidziane przez
prawo odszkodowanie Żyd może otrzymać po fakcie, ulicę zaś koniecznie trzeba rozszerzyć
bezzwłocznie, mając na celu dobro wspólne i bezpieczeństwo, przez wzgląd na świętą pamięć
Cara Wyzwoliciela i Męczennika. Przecież to Jego [nieczytelne] Wam dach: ozdobę
Szczebrzeszyna, a zwykłym ludziom – możliwość poruszania się po jedynej ulicy w tymże
Szczebrzeszynie. Od czasu [nieczytelne], ułatwiającego możliwość rozszerzenia ulicy, minęło
76

już 14 lat i do tej pory nie ma ani ulicy dla publiczności, ani porządku dla miasta, ani
prawnego odparcia dla [żądań] zachłannego Żyda.
Na podstawie wyżej przedstawionego mam zaszczyt prosić Jaśnie Wielmożnego Pana
o podjęcie należnych działań w celu rozszerzenia ulicy poprzez wyburzenie choćby jednego
wyżej wspomnianego domeczku.
Ks. T. Tracz [Trač]

k. 7rv.
M.S.W.
Zamojski Urząd Powiatowy
Nr 13393, 20 października 1892 r., Zamość
Wydział Administracyjny, Referat Miejski
W sprawie wywłaszczenia placu pod nr 53 w mieście Szczebrzeszyn, stanowiącego własność
Judki Totenblata i innych.
Do Rządu Gubernialnego Lubelskiego.
Raport.
Niniejszym, załączając oryginał korespondencji, prowadzonej w sprawie rozszerzenia
ulicy Zamojskiej w mieście Szczebrzeszyn, Urząd Powiatowy, z powodów przedstawionych
w załączonej korespondencji, a w szczególności w raporcie Powiatowego InżynieraArchitekta nr 133, który rzeczywiście zasługuje na szczególną uwagę Rządu, mam zaszczyt
prosić Rząd Gubernialny o przyspieszenie zatwierdzenia raportu Urzędu Powiatowego z 14
października br. nr 13082 w sprawie wydania odpowiedniego rozporządzenia odnośnie
przymusowego wywłaszczenia nieruchomości pod nr 53 w Szczebrzeszynie, stanowiącej
własność Judki Tabenblata i innych współwłaścicieli, ponieważ, jak to Rząd Gubernialny
raczy zobaczyć na podstawie dokumentów załączonych do wspomnianego wyżej raportu, nie
wyrażają oni zgody na dobrowolne jej odstąpienie na rzecz miasta.
Zastępca Naczelnika Powiatu [podpis], Prowadzący sprawę [podpis]

77

k. 9rv.
M.S.W.
Naczelnik Powiatu Zamojskiego Guberni Lubelskiej
17 sierpnia 1895 r., nr 9169, Zamość
Wydział Administracyjny, Referat Miejski
W odpowiedzi na [pismo] nr 6157 Wydziału Administracyjnego, Referatu 6.
W sprawie odszkodowania dla Jankiela Cytryna i Perli Grinfeld za murowane ściany.
Do Rządu Gubernialnego Lubelskiego.
Raport.
Niniejszym, załączając przekazane mi wraz z pismem z 10 sierpnia br. nr 6157 od
Rządu Gubernialnego dwie prośby mieszkańców miasta Zamościa – Jankiela Cytryna i Perli
Grinfeld – o wypłacenie im odszkodowania za ich plac pod nr 47 w Szczebrzeszynie, zajęty w
celu rozszerzenia placu targowego, i za zburzenie murowanych ścian, które pozostały na tym
placu po pożarze, mam zaszczyt donieść, iż tak jak zostało to postanowione na posiedzeniu
Rządu Gubernialnego z dnia 25 sierpnia 1881 r. nr 1863, [należy] wyrazić zgodę na
wypłacenie odszkodowania właścicielom nieruchomości w Szczebrzeszynie, odebranym pod
regulację ulic i placów, po przeprowadzeniu wyceny, w szczególności za same place, więc na
tej podstawie wartość murowanych ścian, które pozostały na placu pod nr 47, która została
oszacowana przez byłego Powiatowego Inżyniera-Architekta p. Sienickiego, członków
szczebrzeszyńskiego Magistratu i ekspertów na 500 rb. nie została uwzględniona w wycenie
wspomnianego placu, przedstawionej Rządowi Gubernialnemu wraz z raportem
podlegającego mi Urzędu Gubernialnego z 7 czerwca 1894 r. nr 6295.
W związku z powyższym, a także i w związku z tym, że wspomniani wyżej Jankiel
Cytryn i Perla Grinfeld otrzymali należną im część odszkodowania z ubezpieczenia za
spalony dom z łącznej sumy 800 rb., proponowałbym, aby ich prośbę odnośnie wypłacenia
odszkodowania jeszcze i za murowane ściany pozostawić bez reakcji.
Naczelnik powiatu: [podpis], Prowadzący sprawę: [podpis]

k. 85rv-k. 86
Odpis aktu notarialnego, zawartego u Zamojskiego Notariusza Franca Andrzejewicza
Strzyżowskiego w 1896 r. nr 621.
Dnia dwudziestego pierwszego czerwca tysiąc osiemset dziewięćdziesiątego szóstego
roku stawili się u mnie, Franca Andrzejewicza Strzyżowskiego, Zamojskiego Notariusza, w
78

mojej kancelarii, znajdującej się w Zamościu, powiatowym mieście Guberni Lubelskiej, w
domu pod numerem 20, w celu zawarcia aktu osobiście mi znany, posiadający zdolność
prawną Naczelnik powiatu zamojskiego Fiodor Siergiejewicz Czernicki [Fedor Sergeevič
Černickij], działający w interesie miasta Szczebrzeszyna na podstawie załączonej kopii Ukazu
Rządu Gubernialnego Lubelskiego z szóstego lipca tysiąc osiemset dziewięćdziesiątego
piątego roku nr cztery tysiące osiemset sześćdziesiąt, a także nieznany mi, przedstawiający się
jako Abram Szmulew-Cypowicz Liam, mieszczanin, działający w imieniu i w interesie
właścicieli domów Jankiela-Icka dwojga imion Moszkowicza Cytryna, Perli Moszkowny
Cytryn, Mali Moszkowny Cytryn z domu Cwipel i Rywki Abramowny Szackamer, na
podstawie upoważnienia, podpisanego w mojej kancelarii piątego czerwca tysiąc osiemset
dziewięćdziesiątego drugiego roku numer pięćset osiemdziesiąt, którego odpis znajduje się w
aktach szczebrzeszyńskiego Magistratu. Obie osoby, zamieszkałe w Zamościu, mieście
powiatowym Guberni Lubelskiej, w obecności osobiście mi znanych, nie podlegających
prawnemu wykluczeniu i potwierdzających tożsamość Abrama Liama oraz jego zdolność
prawną do sporządzania aktów świadków: Prokofija Siemionowa Rykowa [Prokofiâ
Semenova Rykova], emerytowanego felczera i Stanisława Mateuszowicza Mazura,
szeregowego rezerwy, zamieszkujących w mieście powiatowym Zamościu Guberni
Lubelskiej, zawarły akt o następującej treści: Abram Liam oznajmił, że udzielający mu
pełnomocnictwa Jankiel Icek dwojga imion Cytryn, Perla Cytryn, Mala Cytryn i Rubin
Szackamer są właścicielami nieruchomości hipotecznej, położonej w mieście Szczebrzeszyn
w Guberni Lubelskiej pod policyjnym numerem czterdziestym siódmym, a hipotecznym –
sześćdziesiątym ósmym, składającej się obecnie z placu o wielkości osiemdziesięciu
dziewięciu i pół sążni kwadratowych, który to plac, działając w imieniu wspomnianych wyżej
osób, na mocy niniejszego aktu, w celu poszerzenia placu targowego i odkrycia widoku na
cerkiew prawosławną we wspomnianym mieście Szczebrzeszynie sprzedaje temu miastu za
określoną kwotę w wysokości czterystu dwóch rubli i siedemdziesięciu pięciu kopiejek, licząc
po cztery ruble pięćdziesiąt kopiejek za jeden sążeń kwadratowy, którą to sumę, jak sam
Abram Liam przyznaje, otrzymał w pełnej wysokości ze szczebrzeszyńskiej kasy miejskiej
jeszcze przed podpisaniem niniejszego aktu, a w związku z tym przekazuje w pełni
wspomniany wyżej plac wraz ze wszystkimi obciążeniami hipotecznymi pod władzę i na
własność miasta Szczebrzeszyna [licząc] od dnia [podpisania] tegoż aktu i od tego momentu
obowiązek zapłaty podatków z [tytułu posiadania] tego placu będzie spoczywać na mieście.
Na koniec Abram Liam zgadza się i zezwala na [nieczytelne] w hipotece prawa
własności rzeczonego placu na imię miasta Szczebrzeszyna na mocy niniejszego aktu poprzez
jednostronne oświadczenie Naczelnika Powiatu Fiodora Czernickiego [Fedora Černickiego].
Przy czym ten ostatni oznajmił, że przyjmuje niniejszą sprzedaż. Projekt tego aktu został
odczytany stronom w obecności wymienionych wyżej świadków, a po zatwierdzeniu go i
udowodnieniu, że zgodnie z tym projektem [strony] chcą zawrzeć oficjalną transakcję
dobrowolnie i rozumieją jej sens i znaczenie, wyrażone niniejszym aktem, akt został
podpisany przez obecnych. Odpis niniejszego aktu na papierze aktowym w cenie trzech rubli
dziesięciu kopiejek zostanie wydany Naczelnikowi Powiatu Fiodorowi Czernickiemu
[Fedorovi Černickiemu]. Podatek dochodowy w wysokości osiemdziesięciu dwóch i pół
79

kopiejek został pobrany od miasta. Jednocześnie pobrano podatek pańszczyźniany w
wysokości sześćdziesięciu rubli jedenastu kopiejek od sumy transakcji jako najwyższej, a
także opłatę za akt w wysokości trzech rubli. Oryginał podpisali: Abram Liam, Fiodor
Siergiejewicz Czernicki [Fedor Sergeevič Černickij], świadek Prokofij Siemionow Rykow
[Prokofij Semenov” Rykov”], świadek Stanisław Mateuszowicz Mazur, notariusz Franc
Andrzejewicz Strzyżowski.
Odpis ten jest słowo w słowo zgodny z oryginalnym aktem, wpisanym do rejestru na
1896 r. pod nr 621 i został wydany Naczelnikowi powiatu Fiodorowi Czernickiemu [Fedorovi
Černickiemu] 21 czerwca 1896 roku.
(podpisał) Notariusz Stanisławski.
Za zgodność z oryginałem: Referent Zamojskiego Urzędu Powiatowego [podpis].

k. 91
Plan sytuacyjny części miasta Szczebrzeszyna z zaznaczeniem linii regulacyjnych i
wskazaniem wywłaszczanych w celu poszerzenia ulic nieruchomości, a mianowicie:
a) w celu odkrycia widoku na cerkiew prawosławną:
Nr 44 – Gerszona Blejwas 14 x 6 = 91 sążni kwadratowych,
Nr 45 – Szmul Krant, Alter Kanarek i Dawid Glas 14 x 7 = 98 sążni kwadratowych,
Nr 46 – Dawid Frenkel 14 x 5 = 72 sążni kwadratowych,
Nr 47 – Moszko Cytryn 14 x 7 – 6 x = 89 sążni kwadratowych,
Nr 48 – Moszko Wulf Szyc 14 x 4 – (14 + 5 )/2 x 4 = 21 sążni kwadratowych,
Nr 55 – Gerszko Mildener 5 x 2 = 15 sążni kwadratowych;
b) w celu rozszerzenia ulicy Zamojskiej i Zwierzynieckiej, po których przebiega droga
gubernialna I rzędu na trasie Uściług-Zawichost:
Nr 3 - Moszko Szyc 24 x 4 = 108 sążni kwadratowych,
Nr 4 – Majer Falkengaim, Gerszko Cukier i Dawid Bruk 24 x 1 = 42 sążni kwadratowych,
Nr 53 – Lejba Szper, Icek Cukier i Judka Taubenblat 23 x 9 = 207 sążni kwadratowych.
Legenda:
80

2. Cerkiew Prawosławna
3. Kościół Rzymskokatolicki
4. Szpital Św. Katarzyny
5. Synagoga żydowska
6. Hotel
Niebieskie cyfry na kwartałach oznaczają ich numerację zgodnie z planem regulacyjnym
posiadającym Najwyższe zatwierdzenie.
[na planie podpisano również ulice: Cerkiewna, Szpitalna, Zwierzyniecka, Nadrzeczna,
Zamojska oraz Stary Plac]
Sporządził Inżynier-Architekt Powiatu Zamojskiego [podpis]
Miasto: Szczebrzeszyn, 7/19 września 1878 rok.

81

k. 89rv-90r.
Nr 1371
Do Jaśnie Wielmożnego Pana Naczelnika Guberni Lubelskiej.
Przełożonego szczebrzeszyńskiej parafii prawosławnej memorandum.
W prowincjonalnym mieście Szczebrzeszynie ulica, leżąca na głównym trakcie
wiodącym do Zwierzyńca i Biłgoraju, na wyjeździe z miasta jest bardzo ciasna, a ruch na niej
jest nieustannie duży. Przyczyną tej ciasnoty jest jednopiętrowy, rozsypujący się dom
przykryty ciosanymi deskami, nie naprawiany ani nie przykryty dachem jak należy – i nie
wolno tego zrobić, gdyż jest przeznaczony do rozbiórki w celu poszerzenia wspomnianej
ulicy, zgodnie z planem regulacyjnym posiadającym Najwyższe zatwierdzenie.
Właścicielami placu pod tym domem i pod gruzami, które pozostały po pożarze z
1878 r. jest troje Żydów ze Szczebrzeszyna: Lejb Szper, Mala Tobenblat i Icek Cukier.
Wycena i ponowne wyceny tego placu były przeprowadzane już kilka razy, ostatnia miała
miejsce wiosną 1895 r. i została przesłana przez Zamojski Urząd Powiatowy Rządowi
Gubernialnemu Lubelskiemu do zatwierdzenia, skąd nie ma odpowiedzi do dnia dzisiejszego.
Z tego powodu cierpią: 1) właściciele placu, którzy nie mogą się budować i nie otrzymują
zgodnego z prawem odszkodowania za [przejęcie] placu pod [rozszerzenie] ulicy; 2) cierpi –
w wymiarze moralnym – rzeczony urząd, na który narzekają bezpodstawnie osoby, które do
tej pory nie otrzymały odszkodowania za plac; 3) cierpi oblicze miasta, ponieważ na głównej
ulicy sterczą gruzy i nieremontowany domeczek bez solidnego dachu. Oczywiście
wspomniane wyżej niedogodności są sprawą zainteresowanych osób i odpowiedniego urzędu.
Lecz ulica ta prowadzi również do Prawosławnej Świątyni Św. Wielkiej Męczennicy
Katarzyny, przy czym jest ona wiecznie zaśmiecona: pod murowaną ścianą, która pozostała
po pożarze domu w 1878 r. Żydzi, niezależnie od wieku, załatwiają swoje naturalne potrzeby
na oczach idących do cerkwi lub z powrotem, co jest wysoce obraźliwe i dla osób, i dla
świątyni należących do panującego Wyznania.
W świetle powyższego i w imię honoru rodzimego Wyznania mam zaszczyt
najpokorniej prosić Jaśnie Wielmożnego Pana o przynaglenie Urzędu Powiatowego do
zakończenia sprawy dotyczącej rozszerzenia wspomnianej ulicy, gdyż ciągnie się ona już 19
lat – od czasu pożaru, który wydarzył się w Szczebrzeszynie w lipcu 1878 roku.
Protojerej Timofiej Tracz [Timofej Trač].
22 lipca 1897 r.

82

k. 115rv.
Do Gubernatora Lubelskiego.
W celu poszerzenia ulicy Zamojskiej i Zwierzynieckiej w mieście Szczebrzeszyn w
Guberni Lubelskiej okazało się koniecznym zajęcie położonej wzdłuż tych ulic działki nr 53 o
obszarze stu osiemdziesięciu ośmiu i sześciu dziesiątych sążnia kwadratowego, wraz ze
znajdującymi się na niej budynkami. W związku z powyższym Polecamy: wydać należne
rozporządzenie odnośnie wywłaszczenia we wskazanym celu na korzyść wymienionego
miasta wspomnianej działki, a w sprawie wypłacenia właścicielom odszkodowania ze
środków miasta postąpić zgodnie z obowiązującymi w guberniach Królestwa Polskiego
przepisami obejmującymi kwestie wywłaszczenia majątków według rozporządzenia Rządu.
[podpis: Nikołajew (Nikolaev)]

k. 116r.
Ministerstwo Spraw Wewnętrznych
Wydział Ekonomiczny, Referat 7, Stół 2
8 lutego 1901 r., nr 1415
Do Lubelskiego Gubernatora.
W charakterze uzupełnienia pisma Ministerstwa Spraw Wewnętrznych z 29 stycznia
nr 856 w sprawie wywłaszczenia działki pod poszerzenie ulicy Zamojskiej i Zwierzynieckiej
w mieście Szczebrzeszyn Wydział Ekonomiczny ma zaszczyt niniejszym przesłać Jaśnie
Wielmożnemu Panu, zgodnie z potrzebą, kopię planu wspomnianego miasta przedstawioną
Ministerstwu Spraw Wewnętrznych przez Naczelnika Guberni Lubelskiej w piśmie z 5 marca
1898 r. nr 1887.
Za Wicedyrektora [podpis], za Naczelnika Referatu [podpis]

k. 122rv.
Otrzymano 12 kwietnia 1901 r.
Do Jaśnie Wielmożnego Pana Burmistrza Szczebrzeszyna.
Oświadczenie właścicieli [nieczytelne] nieruchomości [położonej] w mieście Szczebrzeszynie
pod policyjnym numerem 53, [którymi są]: 1) Moszko i Naftalia Szper, 2) wdowa Mala
Tobenblat i 3) spadkobierca Cukiera – Jankiel Kenig.

83

Zgodnie z pismem Jaśnie Wielmożnego Pana dotyczącym przekazania przez nas
podania odnośnie wysokości odszkodowania, które chcieliśmy otrzymać ze skarbca za
zburzenie naszego murowanego domu [znajdującego się na działce] pod nr 53,
wywłaszczonego na korzyść miasta na mocy Najwyższego polecenia, mamy zaszczyt
oznajmić, że ponieważ w domu tym znajdują się cztery sklepy, za które handlarze płacą
czynsz w wysokości 100 rb. rocznie każdy, czyli 4x100 rb. łącznie 400 rb., 6 pomieszczeń
mieszkalnych [wynajmowanych] po 50 rb. rocznie – łącznie 300 rb., 2 piwnice, w których
trzymane są zimą świeże owoce po 25 rb. rocznie – łącznie 50 rb., 3 stodoły po 25 rb. = 75
rb., więc ogółem z wynajmu tego domu otrzymujemy rocznie 825 rubli tytułem czynszu;
oprócz tego plac pod tym domem jak i wokół niego, należący do tej nieruchomości, jest
wyceniany na 2000 rubli.
W świetle powyższych informacji możemy z czystym sumieniem określić wartość
domu wraz z działką do sprzedaży na 10,250 rubli, którą to sumę pragniemy otrzymać za
[zgodę na] rozbiórkę tego domu i [zrzeknięcie się] przylegającego do niego placu.
Właściciele [podpisy]: Moszko Szper, Naftalia Szper, Mala Tobinlat, Jankiel Kenig
11 kwietnia 1901 r.

k. 152rv.
Do Jaśnie Wielmożnego Pana Naczelnika Guberni Lubelskiej.
Prośba mieszkańców miasta Szczebrzeszyna w powiecie zamojskim: Lejba, Moszki i Naftalii
Szper, Icka Cukiera, Jankiela Keniga i Mali Taubenblat, wdowy.
W dniu wczorajszym tj. 24 września P. Burmistrz Szczebrzeszyna oznajmił nam,
abyśmy nie później niż do 10 października opróżnili nasz dom pod nr 53 w Szczebrzeszynie
w celu [umożliwienia] przeprowadzenia planowanej rozbiórki w związku z regulacją ulicy.
Ponieważ wyznaczony termin jest niezwykle krótki, to my ani do 10 października ani
w ogóle w chwili obecnej w związku ze zbliżającą się zimą nie możemy [zgodzić się na]
wysiedlenie z naszego domu, po pierwsze dlatego, że obecnie nie ma dla nas mieszkań do
wynajęcia w Szczebrzeszynie, a po drugie w naszym domu znajdują się działające sklepy, dla
których wykupiliśmy patenty, dla których niezbędne są miejsca na stoiska i których to miejsc
tym bardziej brak – będzie można je zorganizować dopiero z nastąpieniem wiosny. Jednym
słowem wyrzucenie nas, liczących około 50 dusz, tak z zaskoczenia z naszego domu i
sklepów zrujnowało by nas kompletnie i doprowadziło do bankructwa.
Mając na uwadze, że z powodu nastąpienia zimy prace związane z planowanym
poszerzeniem ulicy również nie będą mogły być prowadzone, wysiedlenie i
unieszczęśliwienie nas tak nagle zdaje się być niepotrzebne; ośmielamy się [więc]

84

najpokorniej prosić Jaśnie Wielmożnego Pana o wydanie rozporządzenia o przedłużeniu nam
terminu opróżnienia naszej nieruchomości pod nr 53 do nadejścia wiosny.
Ponieważ jest to sprawa niecierpiąca zwłoki, jako że miejscowe władze żądają od nas
opuszczenia domu do 10 października, najpokorniej prosimy Jaśnie Wielmożnego Pana o
bezzwłoczne polecenie komu należy wstrzymania naszego wysiedlenia.
Za niepiśmiennych Lejba i Naftalię Szper, Icka Cukiera, Malę Taubenblat, jak również
za siebie podpisali: Moszko Szper, Jankiel Kenig.
25 września 1902 r.

k. 172-177 rv.
Nr 208/1892 r. Kopia.
Zarządczy. Zatwierdzono. Podpisał Gubernator Tchórzewski.
Dziennik z posiedzenia Rządu Gubernialnego Lubelskiego pod przewodnictwem p.
[nieczytelne], 26 listopada 1902 r. Wydział Administracyjny, referat 2.
Nr porządkowy artykułu: 4466.
WYSŁUCHANO: raportu Wydziału Administracyjnego odnośnie przyznania
odszkodowania za wywłaszczoną na podstawie Najwyższego polecenia nieruchomość w
mieście Szczebrzeszynie pod nr 53 pod poszerzenie ulicy Zamojskiej i Zwierzynieckiej.
W celu poszerzenia, zgodnie z posiadającym Najwyższe zatwierdzenie z 1877 r.
regulacyjnym planem miasta Szczebrzeszyna w Guberni Lubelskiej, ulicy Zamojskiej i
Zwierzynieckiej w tym mieście, okazało się niezbędnym zajęcie położonej pod nr 53 wzdłuż
tych ulic prywatnej nieruchomości, składającej się z placu wraz ze znajdującymi się na nim
budynkami.
Kwestia wywłaszczenia tej nieruchomości i przekazania jej na własność miastu w
wyżej wskazanym celu była podniesiona przez władze miasta już w 1878 r., tj. w ślad za
zatwierdzeniem regulacyjnego planu Szczebrzeszyna, a następnie, zgodnie z zapisem w
dzienniku Rządu Gubernialnego z 7 września 1881 r. nr 6403, sprawa owa została
pozytywnie rozstrzygnięta, przy czym w charakterze odszkodowania dla właścicieli za
wywłaszczony majątek, w przypadku wyrażenia przez nich zgody na dobrowolne odstąpienie
na rzecz miasta ich wspomnianej nieruchomości, zaproponowana została suma ze środków
kasy miejskiej w wysokości 1656 rb. jedynie za sam plac o wielkości 207 sążni
kwadratowych wraz z dodatkowymi wydatkami na rozbiórkę znajdujących się na placu
murowanych ścian, które pozostały po pożarze domu, według wyceny tej nieruchomości
przeprowadzonej w 1878 r. Naczelnikowi powiatu zamojskiego polecono uzyskać od
85

właścicieli wywłaszczanej nieruchomości podpisanie zgody na dobrowolne odstąpienie tego
majątku za wskazaną wyżej kwotę.
Następnie, z powodu odmowy dobrowolnego odstąpienia wspomnianej nieruchomości
za określoną sumę 1656 rb., wyrażonej przez właścicieli w piśmie z 25 sierpnia 1881 r., w
1882 r. zgodnie z rozporządzeniem Naczelnika powiatu zamojskiego według aktu z 8 lutego
została przeprowadzona przez komisję w składzie powiatowego inżyniera-architekta,
burmistrza Szczebrzeszyna, honorowych radnych magistratu i świadków sądu polubownego
nowa wycena określonej nieruchomości, podczas której komisja zauważyła, że budowla,
która ostała się po pożarze z 1878 r., została wzniesiona przeważająco z kamienia, jej ściany
w wyniku pożaru są w połowie spalone, a materiał budowlany, odzyskany podczas rozbiórki
tych ścian, nie przedstawiał sobą żadnej wartości. Przeprowadzone później naprawy, a
dokładnie: przykrycie dachu ciosanymi deskami, postawienie drewnianej przybudówki i
wybudowanie drewnianej szopy również nie przedstawiają sobą szczególnej wartości, jako że
[efekty] przeprowadzonych prac mają charakter jedynie tymczasowy i w ich trakcie
wykorzystano materiał leśny średniej jakości; wartość całego mającego podlegać
wywłaszczeniu majątku została oszacowana przez komisję na 2350 rb. według poniższych
wyliczeń: 1) za plac o wielkości 134 sążni kwadratowych, licząc po 5 rubli za sążeń – 670 rb.;
2) opłata za wynajem urządzonych w ostałych się na tym placu ścianach spalonego domu
jednego sklepu i dwóch szynków (zajazdów) wraz ze zlokalizowanymi przy nich
pomieszczeniami mieszkalnymi po 100 rb. rocznie oraz jednego sklepu bez pomieszczenia
mieszkalnego w wysokości 30 rb., a zatem cały dochód za rok – 330 rb.; przyjmując zaś ten
dochód za jedną piątą wydatkowanego kapitału i doliczając do niego procent na pokrycie
wydatkowanego kapitału oraz na remont, wartość całego domu oszacowano na 1650 rb.; 3) za
rozbiórkę murowanych ścian i wywózkę gruzu – 100 rb.; łącznie 2420 rb., od których
odliczono wartość materiałów [odzyskanych] z rozebranych drewnianych części budynków w
wysokości 70 rb., a następnie ogólna kwota odszkodowania za wymienioną nieruchomość
została przez wspomnianą komisję określona, jak powiedziano wyżej, na 2350 rb. Następnie,
zgodnie ze świadectwem tegoż Naczelnika powiatu, zawartym w piśmie nr 13082 z 14
października 1892 r., zgodnie z prośbą szczebrzeszyńskiego miejskiego magistratu, w
związku z uznaną koniecznością wywłaszczenia wskazanej nieruchomości na rzecz miasta i z
powodu odmowy jej właścicieli dobrowolnego odstąpienia jej miastu za odszkodowanie
[proponowane] na podstawie wyceny z 1892 r., 3 marca 1898 r. w piśmie nr 834 zostało
przedstawione nowe postanowienie Rządu Gubernialnego dotyczące wystąpienia z prośbą w
ustanowionym porządku o Najwyższe pozwolenie na przymusowe wywłaszczenie
wspomnianej nieruchomości w celu [zaspokojenia] wyjaśnionej powyżej społecznej potrzeby,
za odszkodowaniem dla właścicieli ze środków miasta według wyceny. Pismo nr 1887 w
związku z tą sprawą zostało skierowane 5 marca tegoż [1898] roku do Ministerstwa Spraw
Wewnętrznych przez Naczelnika Guberni i 4 stycznia 1901 wydano Najwyższe polecenie
[przeprowadzenia] przymusowego wywłaszczenia w celu poszerzenia ulicy Zamojskiej i
Zwierzynieckiej w Szczebrzeszynie działki położonej przy tych ulicach pod nr 53 o
powierzchni stu osiemdziesięciu ośmiu i sześciu dziesiątych sążni kwadratowych wraz ze
znajdującymi się na niej budynkami, za odszkodowaniem dla właścicieli wywłaszczanego
86

majątku zgodnie z obowiązującym w guberniach Królestwa Polskiego prawem dotyczącym
majątków wywłaszczanych zgodnie z rozporządzeniem Rządu, o czym [traktował]
NAJWYŻSZY UKAZ JEGO IMPERATORSKIEJ MOŚCI skierowany do Gubernatora
Lubelskiego, przekazany w załączeniu pisma Ministerstwa nr 856 z 29 stycznia 1901 r.
W celu wypełnienia takiego Najwyższego rozkazu Naczelnik guberni polecił
Naczelnikowi powiatu zamojskiego natychmiastowe przystąpienie do wywłaszczenia zgodnie
z ustanowionym porządkiem wyznaczonej nieruchomości pod nr 53 i podjęcie kroków w celu
poszerzenia ulic Zamojskiej i Zwierzynieckiej w Szczebrzeszynie, za [wypłatą]
odszkodowania właścicielom wywłaszczanego majątku ze środków kasy miejskiej. Następnie
wspomniany Naczelnik powiatu w raporcie z 24 kwietnia 1901 roku nr 5391 doniósł Rządowi
Gubernialnemu, że właściciele wywłaszczanego majątku nie zgodzili się tak jak i wcześniej
na odszkodowanie za wywłaszczany majątek według ostatniej wyceny z 1892 r., a na złożoną
im propozycję określenia ostatecznej ceny za ten majątek, w oświadczeniu złożonym w
miejscowym magistracie zażądali odszkodowania za wywłaszczany majątek [w wysokości]
10250 rubli.
Uznając takie żądanie wspomnianych właścicieli za nieproporcjonalnie przesadzone i
mając na uwadze, iż wywłaszczana nieruchomość zgodnie z protokołem z 8 lutego 1892 r.
została wyceniona jedynie na 2350 rb., wspomniany Naczelnik powiatu złożył podanie o
wyznaczenie nowej komisji ds. wyceny lub o przyznanie za ten majątek odszkodowania ze
środków kasy miejskiej według wyceny z 1892 r. W celu rozwiązania tej kwestii Naczelnik
guberni w piśmie nr 4685 z 5 czerwca tegoż 1901 r. polecił Naczelnikowi powiatu
zamojskiego zarządzić bezzwłoczne sporządzenie dokładnego opisu wywłaszczanego
majątku, a następnie przeprowadzenie jego nowej wyceny.
Jak wynika z przedstawionego przez wskazanego Naczelnika powiatu w charakterze
wypełnienia powyższego [polecenia] przy raporcie nr 14083 z 25 września 1901 r. protokołu
wyceny wspomnianej nieruchomości z 5 września tegoż roku, komisja ds. wyceny w składzie
zastępcy Naczelnika powiatu ds. administracyjno-ekonomicznych, sędziego pokoju miasta
Zamościa, inspektora podatkowego powiatu zamojskiego, powiatowego inżyniera-architekta i
burmistrza miasta Szczebrzeszyna, przystąpiwszy do opisania i wyceny nieruchomości pod nr
53 określiła, że na wywłaszczanym placu o wielkości 188

sążni kwadratowych w

pozostałych po pożarze domu z 1878 r. murowanych ścianach tymczasowo przykrytych
deskami urządzono cztery sklepy, z których każdy zajmuje jedno pomieszczenie wraz z
jednym pomieszczeniem mieszkalnym [zlokalizowanym] przy nim, przy czym dwa
pomieszczenia urządzone są w tychże murowanych ścianach, a trzy drewniane wraz z trzema
drewnianymi przybudówkami [są zlokalizowane] na podwórzu pod jednym dachem. Pod
sklepami wybudowano dwie piwnice z murowanymi sklepieniami. Cały ten majątek według
wyceny z 1892 r. oszacowano na 2350 rb. i dokładnie taka suma została [również] obecnie
przez niniejszą komisję uznana za w pełni wystarczającą, jako że od czasu ostatniej wyceny
nie zaszły żadne okoliczności, które zwiększyłyby wartość tego majątku. Tym niemniej,
mając na uwadze, iż obecnie współwłaściciele wymienionej nieruchomości, urządziwszy,
87

choć bez należnego zezwolenia, wśród ścian pozostałych ze spalonego domu sklepy i
pomieszczenia mieszkalne przy nich, poprosili o określenie odszkodowania za wywłaszczany
majątek zgodnie z uzyskiwanym przez nich z tego dochodem, który po skapitalizowaniu daje
sumę około 6000 rb., wzmiankowana komisja zatrzymała się na konieczności poproszenia o
wyjaśnienia od Rządu Gubernialnego co dokładnie w chwili obecnej podlega wycenie przy
wywłaszczaniu nieruchomości, tj. czy pozostałe po pożarze murowane ściany w charakterze
materiału budowlanego wraz znajdującym się pod nimi placem, czy też istniejące tam sklepy i
pomieszczenia mieszkalne według przynoszonego przez nie dochodu, tak jak domagają się
tego właściciele tej nieruchomości.
W celu rozwiązania tej kwestii Naczelnikowi powiatu zamojskiego zostało polecone
przez Rząd Gubernialny w piśmie z 11 marca br. nr 1931 przeprowadzenie wyceny
wywłaszczanego majątku zgodnie z jego obecną rzeczywistą wartością, a następnie zostało
mu ponownie nakazane przystąpić bezzwłocznie do wywłaszczenia tegoż majątku zgodnie z
NAJWYŻSZYM rozkazem.
Z dostarczonego wraz z raportem wspomnianego Naczelnika powiatu w piśmie z 8
lipca br. nr 7713 protokołu komisji ds. wyceny z 22 kwietnia tegoż roku wynika, że komisja
w poprzednim składzie przy udziale zaproszonych przez nią miejscowych właścicieli domów,
ponownie przeprowadziła na miejscu wycenę wywłaszczanej w celu poszerzenia ulicy
Zamojskiej i Zwierzynieckiej nieruchomości pod nr 53, w trakcie której komisja ustaliła:
Zgodnie z oświadczeniem właścicieli wywłaszczanego majątku dochód z
nieruchomości nr 53 wynosi: narożny sklep od strony ulicy, wynajmowany przez Szlema
Jurfesta, przynosi dochód w wysokości 70 rb. rocznie; drugi sklep nie jest przez nikogo
zajęty, lecz jest wynajęty za 70 rb. rocznie; trzeci sklep jest użytkowany przez jednego ze
współwłaścicieli Szlema Keniga i wskazał on, że za wynajem płaci 150 rb. rocznie; czwarty
sklep jest użytkowany przez współwłaściciela Moszkę Szpera, który określił opłatę za
wynajem na 150 rb. Przy sklepie Szpera w drewnianej przybudówce znajduje się
pomieszczenie mieszkalne, składające się z dwóch niewielkich pokoi, z czego jeden z nich
jest bez okien. Wysokość opłaty za wynajem tego pomieszczenia została przez niego
określona na 100 rb. rocznie. Takie samo pomieszczenie znajduje się w murowanych ścianach
na tyłach sklepu Jurfesta. Składa się z jednego pokoju z przepierzeniem i jest użytkowane
przez współwłaściciela Jankiela Taubenblata, jest wyceniane przez niego na 100 rb. rocznie.
Pomieszczenie mieszkalne przy sklepie Keniga zostało wycenione przez niego na 150 rubli.
Według poświadczenia większości wyceniających, dochód z tej nieruchomości
powinien wynosić: średnia opłata za wynajem pierwszego sklepu nie może przewyższać 50
rb. rocznie, chociaż najemca Jurfest oznajmił, że płaci za wynajem 70 rubli; opłatę za
wynajem drugiego sklepu określono na 30 rb. rocznie; opłatę za wynajem trzeciego i
czwartego sklepu oceniono na 60 rb. rocznie. Pomieszczenie mieszkalne przy sklepie Szpera
wyceniono na 40 rb., takież pomieszczenie przy sklepie Keniga wyceniono na 40 rb., a
pomieszczenie zajmowane przez Jankiela Taubenblata wyceniono na 30 rb. Wywłaszczany
plac ogółem za całą przestrzeń wyceniono na 1000 rb.
88

Po porównaniu tych cen z obowiązującymi obecnie w mieście Szczebrzeszynie
cenami wynajmu pomieszczeń handlowych i mieszkalnych, a także biorąc pod uwagę obecny
stan nieruchomości pod nr 53, komisja uznała za sprawiedliwe ustanowienie dochodowości
rocznej tej nieruchomości w poniższym wymiarze:
1) za wynajem sklepu, użytkowanego przez Szlema Jurfesta – 50 rb. rocznie,
2) za wynajem drugiego sklepu – 30 rb. rocznie,
3) za wynajem trzeciego sklepu – 60 rb. rocznie,
4) za wynajem czwartego sklepu – 60 rb. rocznie,
5) za wynajem pomieszczenia przy sklepie Szpera – 40 rb. rocznie,
6) za pomieszczenie Taubenblata – 30 rb. rocznie,
7) za pomieszczenie przy sklepie Keniga - 40 rb. rocznie,
Łącznie: 310 rb. rocznie.
Od tego należy odliczyć 20 rb. corocznie płaconych podatków, opłat i powinności od
tej nieruchomości. W ten sposób czysty dochód można określić na 290 rb. rocznie.
Kapitalizując ten dochód, z 5% rocznie otrzyma się sumę 5800 rubli, a dodając do niej
wartość placu wycenionego na 1000 rb. – 6800 rb.
Komisja sugeruje przyznać odszkodowanie za wywłaszczaną nieruchomość łącznie w
wysokości sześciu tysięcy ośmiuset rubli.
Drewniana budowla na podwórzu nie podlegała wycenie, jako że takie budynki nie
przynoszą szczególnego dochodu i są wznoszone z obowiązkiem bezpłatnej ich rozbiórki na
pierwsze żądanie władz, a ponadto stanowią konieczną przynależność do [znajdujących się]
przy nich mieszkalnych [i] handlowych pomieszczeń.
Nieruchomość pod nr 53 ma założoną hipotekę, lecz nie jest obciążona długami ani
innymi zobowiązaniami; jej właścicielami według wskazań drugiego wydziału hipotecznego
są: 1) Mala Taubenblat, z domu Kondel – 1/3 niepodzielnej części, 2) Chaja Szper, z domu
Kandel – 1/3 część, 3) Icko Cukier – 1/6 część i 4) Szlema Jankiel Kenig – 1/6 część.
Do wspomnianego protokołu z wyceny dołączona została notatka burmistrza miasta
Szczebrzeszyna Szewczuka, w której wyłożył swoją osobistą opinię w sprawie wyceny
wskazanej nieruchomości: według jego oceny wycena została przeprowadzona prawidłowo,
lecz oddzielna wartość placu wyceniona na 1000 rb. nie powinna być włączona w wartość
ogólną, otrzymaną po kapitalizacji dochodu, ponieważ w ten sposób otrzymuje się podwójny
sposób wyceny – z dochodu i z wartości nabywanej nieruchomości, co jest niekorzystne dla
interesów miasta. I dlatego też wspomniany burmistrz prosi o przekazanie tej sprawy pod
ponowne rozpatrzenie przez członków magistratu.
89

ROZPOZNANIE: Według rejestru miasta Szczebrzeszyna z 1902 r. zwykłe dochody
wynoszą 3728 rb. 81 kop., bieżące wydatki 3445 rb. 16 kop., pozostaje 283 rb. 65 kop.; w
projekcie rejestru na 1903 r. zwykłe dochody oszacowano na 3761 rb. 46 kop., wydatki
bieżące 3517 rb. 90 kop., pozostają przewidywane 243 rb. 56 kop. Kapitał zapasowy,
przechowywany w Lubelskim Oddziale Banku Państwowego szczebrzeszyńska kasa miejska
posiada w wysokości 12359 rb. 13 kop.
PODSTAWA PRAWNA: Art. 35 Aktu Utworzenia Organów Administracyjnych
Guberni Królestwa Polskiego (zbiór praw t. 2 wyd. 1892 r.), NAJWYŻSZE polecenie z 4
stycznia 1901 r. odnośnie wywłaszczenia nieruchomości o której jest mowa, postanowienie
byłej Rady Administracyjnej Królestwa Polskiego z 8/18 listopada 1852 roku dotyczące
wywłaszczania prywatnych majątków na potrzeby społeczne (Dziennik praw, t. 45, str. 302) i
posiadająca NAJWYŻSZE zatwierdzenie z 9 maja 1887 r. opinia Rady Państwowej na temat
projektu zasad odszkodowań społecznych (artykuły 575, 576, 577 i 580).
POSTANOWIONO: Po rozpatrzeniu niniejszej sprawy Rząd Gubernialny postanowił,
co następuje:
Podanie o przymusowe wywłaszczenie nieruchomości [położonej] pod nr 53 w
mieście Szczebrzeszynie w celu poszerzenia ulicy Zamojskiej i Zwierzynieckiej złożone
zostało po uprzednim ustaleniu dokładnej wartości wywłaszczanego majątku. I tak, po
ostatniej wycenie tegoż, przeprowadzonej w 1892 r. według aktu z 8 lutego, w wyniku
[wyrażenia przez] właścicieli tej nieruchomości odmowy dobrowolnego odstąpienia jej
miastu w celu [realizacji] wyżej wyjaśnionej społecznej konieczności, wartość niniejszego
majątku określona została na 2350 rb.; taka też suma była brana pod uwagę jako
odszkodowanie dla właścicieli tej nieruchomości przy jej wywłaszczeniu. Następnie, według
protokołu z drugiej wyceny tejże nieruchomości z 5 września 1901 r., przeprowadzonej już po
[otrzymaniu] NAJWYŻSZEGO polecenia przymusowego wywłaszczenia wspomnianej
nieruchomości, jej wartość [oszacowana] według wyceny z 1892 r. na 2350 rb. uznana została
za w pełni wystarczającą, ponieważ od tego czasu nie wydarzyło się nic, co zwiększyłoby
wartość tego majątku.
Dalej, z aktu wyceny z 8 lutego 1892 r. wynika, że w owym czasie przeznaczono do
wywłaszczenia jedynie 134 sążnie kwadratowe powierzchni placu, przy czym wartość
jednego sążnia kwadratowego oszacowana była na 5 rb., a wartość całej działki – na 670 rb.
W międzyczasie, zgodnie z NAJWYŻSZYM poleceniem z 4 stycznia 1901 r., z
nieruchomości pod nr 53 wywłaszczono plac o powierzchni 188

sążni kwadratowych, wraz

ze znajdującymi się na nim budynkami i dlatego też, chociaż według protokołu wyceny z 5
września 1901 r. wartość całego majątku została oceniona zgodnie z uprzednim
oszacowaniem z 1892 r., to aby uczynić zadość sprawiedliwości, według opinii Rządu
Gubernialnego, odszkodowanie za wywłaszczany majątek, porównując do wyceny z 1892 r.,
należałoby oszacować w następującej wysokości: 1) za plac o powierzchni 188

sążni

kwadratowych, licząc o 5 rb. za sążeń kwadratowy = 943 rb., 2) za znajdujące się na nim
90

budynki, zgodnie z wyceną z 1892 r. po odliczeniu przeznaczonych na wydatki na rozbiórkę
budynków 100 rb. i wartości materiału drewnianego, na którym skorzystają właściciele
wywłaszczanej nieruchomości [czyli] 70 rb., łącznie 1580 rb., a wszystkiego 2523 rb.
Przechodząc następnie do [kwestii] dopominania się przez właścicieli wywłaszczanej
nieruchomości wypłaty odszkodowania za tą nieruchomość według jej dochodowości w
ostatnim czasie, Rząd Gubernialny uznaje takowe za wysoce wygórowane i niezgodne z
rzeczywistością, a zatem i niezasługujące na wzgląd, ponieważ dochodowość owa została
wyliczona na podstawie gołosłownych oświadczeń samych właścicieli niniejszej
nieruchomości oraz ponieważ kwestia wywłaszczenia tej ostatniej została podniesiona już w
1878 r. i w ten sposób ciągnie się już przez 24 lata, a jej właściciele od samego początku
wiedzieli o tej sprawie i dlatego też nie powinni byli zabudowywać placu, przeznaczonego do
wywłaszczenia na mocy planu regulacyjnego posiadającego NAJWYŻSZE zatwierdzenie;
budynki na wskazanym placu zostały wniesione na przekór rozporządzeniom miejscowych
władz i z naruszeniem zasad budowlanych, i wreszcie [dlatego, że] przez cały ten czas
wskazani właściciele korzystali z tego majątku i uzyskiwali z niego dochody według
własnego uznania, a w związku z tym mając na uwadze jeszcze i to, że Naczelnik powiatu
zamojskiego w raporcie z 15 listopada br. nr 16942 prosi o wydanie burmistrzowi
Szczebrzeszyna przeznaczonych na rozbiórkę budowli znajdujących się na wywłaszczonej
nieruchomości 100 rb., ponieważ właściciele tej nieruchomości odmawiają dobrowolnej
rozbiórki tych budynków. Rząd Gubernialny, kierując się przywołanymi w odniesieniu
przepisami prawnymi, postanawia: 1) jako odszkodowanie dla właścicieli za wywłaszczaną
zgodnie z NAJWYŻSZYM rozkazem nieruchomość, [położoną] w mieście Szczebrzeszynie
pod numerem policyjnym 53 i hipotecznym 19 w celu poszerzenia ulicy Zamojskiej i
Zwierzynieckiej w tym mieście, przyznać sumę w wysokości dwóch tysięcy pięciuset
dwudziestu trzech rubli (2523), zakładając: za plac o powierzchni 188

kwadratowych sążni

po 5 rb. za sążeń kwadratowy, według wyceny z 8 lutego 1892 r. = 943 rb., i za znajdujące się
na tym placu zabudowania, również zgodnie z tą wyceną, 1580 rb., z dokonanym już
odliczeniem od kwoty wyceny sumy 100 rb. przeznaczonych na wydatki związane z
wyburzeniem ścian, oraz wartości materiałów [uzyskanych] po rozbiórce budynków [w
wysokości] 70 rb.; łącznie, jak wskazano powyżej, 2523 rb.; 2) wydatek ten pokryć ze
środków szczebrzeszyńskiej kasy miejskiej, z jej kapitału zapasowego, przechowywanego w
Lubelskim Oddziale Banku Państwowego, i z kredytu na tą potrzebę, jak również i 100 rb. na
wydatki związane z rozbiórką budynków, czyli też łącznie 2623 rb. wnieść do rejestru miasta
Szczebrzeszyna na 1903 r. w charakterze jednorazowych wydatków i z sumy tej, po
zaświadczeniu zgodnie z ustanowionym porządkiem faktu przeprowadzenia wywłaszczenia
na rzecz miasta wspomnianej nieruchomości, bezzwłocznie, po uzyskaniu na to pozwolenia
Ministerstwa Spraw Wewnętrznych, wypłacić z zapasowych środków kasy miejskiej
faktycznym właścicielom wywłaszczonej nieruchomości przyznane im odszkodowanie w
wysokości 2523 rb. za ich należycie poświadczonymi podpisami, a wydatek ten uzasadnić w
porządku ustanowionym dla kasy; 3) 100 rb. niezbędne w celu wyburzenia znajdujących się
na wywłaszczonej nieruchomości budynków, przeznaczone [na ten cel] zgodnie z wyceną z
1892 r., z powodu odmowy dobrowolnej rozbiórki wzmiankowanych budynków ze strony
91

właścicieli wypłacić obecnie z góry z zapasowych środków miasta [i przekazać] pod
rozporządzenie burmistrza Szczebrzeszyna na niezbędne wydatki związane z tą kwestią i po
zatwierdzeniu miejskiego rejestru i otrzymaniu na to rozwiązanie pozwolenia Ministerstwa
Spraw Wewnętrznych, uzasadnić tą wypłatę awansem zgodnie z należnym porządkiem; 4)
wywłaszczoną w tym konkretnym celu na korzyść miasta nieruchomość wpisać do rejestru
inwentarza miejskiego majątku.
Uprzednio zaś [postanawia się] wyprosić na przywołane propozycje wypłaty
odszkodowania w wysokości 2523 rb. i zatwierdzenia polecenia wypłacenia burmistrzowi
awansem kwoty 100 rb. na wydatki związane z rozbiórką budynków zezwolenie Pana
Ministra Spraw Wewnętrznych, o czym należy wystosować do Jaśnie Wielmożnego Pana
pismo, załączając do niego wszystkie związane z tą sprawą dokumenty.
O powyższym [należy] wysłać rozkazy: Naczelnikowi powiatu zamojskiego,
magistratowi i kasie miasta Szczebrzeszyna, przy czym należy polecić wskazanemu
Naczelnikowi powiatu zarządzić bezzwłoczne obwieszczenie niniejszego postanowienia
właścicielom wywłaszczonej nieruchomości za należnym pokwitowaniem, które [należy
następnie] przedstawić Rządowi Gubernialnemu.
Oryginał z należnymi podpisami.
Za zgodność z oryginałem: Radca.
Sprawdzał: Starszy Referent [podpis]

k. 187r.
[pieczątka: Rząd Gubernialny Lubelski, 11 kwietnia 1905 r.]
[dopisek: Nr 3271, od Wydziału I]
Ukaz JEGO IMPERATORSKIEJ MOŚCI, Cesarza Wszech-Rosji, od Senatu Rządzącego do
Rządu Gubernialnego Lubelskiego.
Z rozkazu JEGO IMPERATORSKIEJ MOŚCI, Senat Rządzący wysłuchał skarg
mieszkańców miasta Szczebrzeszyna, spadkobierców Chany Szper, Moszki i Naftuli Szper,
Jankiela Keniga, Mali Taubenblat i Icka Cukiera na postanowienie Rządu Gubernialnego
Lubelskiego z 26 listopada 1902 r. w sprawie wyznaczenia odszkodowania w kwocie 2523 rb.
za wywłaszczoną na korzyść wskazanego miasta nieruchomość pod nr 53. NAKAZUJE SIĘ:
Rozpatrzywszy okoliczności niniejszej sprawy i biorąc pod uwagę, iż 1) 4 stycznia 1901 r.
wydano NAJWYŻSZE polecenie przymusowego wywłaszczenia w celu poszerzenia ulicy
Zamojskiej i Zwierzynieckiej w mieście Szczebrzeszynie działki położonej wzdłuż tych ulic
pod nr 53, za odszkodowaniem dla właścicieli wywłaszczanego majątku zgodnie z
obowiązującymi w guberniach Królestwa Polskiego przepisami prawa, dotyczącymi
majątków wywłaszczanych według rozporządzeń rządu; 2) na podstawie artykułów 4 i 5
92

postanowienia Rady Administracyjnej Królestwa Polskiego z 6-18 lipca 1852 r., odstąpienie
własności na państwowe czy społeczne cele może nastąpić jedynie za odpowiednim
odszkodowaniem, którego wysokość powinna zostać określona przede wszystkim na drodze
dobrowolnego porozumienia z właścicielem, jeśli zaś takiej ugody nie uda się zawrzeć, to
wysokość odszkodowania powinna zostać określona przez sąd [tekst urwany]

k. 201rv-202r.
M.S.W.
Rząd Gubernialny Lubelski, Wydział Administracyjny, Referat 2.
11 września 1906 r., nr 8920, Lublin.
Do Naczelnika powiatu hrubieszowskiego.
Mieszkaniec miasta Hrubieszowa, Icko Joslew Cukier, w podaniu złożonym 28 lipca
br. do Rządu Gubernialnego, przedstawił odpis aktu notarialnego, zawartego u lubelskiego
Notariusza Pleszyńskiego 17 kwietnia br. nr 86 odnośnie nabycia przez niego praw
spadkowych do nieruchomości, położonej w mieście Szczebrzeszynie pod numerem
policyjnym 53, przeznaczonej do wywłaszczenia na rzecz miasta Szczebrzeszyna, prosząc o
wypłacenie mu, C u k i e r o w i, za nią 6800 rb. ze środków szczebrzeszyńskiej kasy
miejskiej, w razie zaś odmowy ze strony kasy na wypłacenie żądanej sumy [prosi o]
przekazanie tej sprawy pod rozporządzenie Lubelskiego Sądu Okręgowego.
Wnioskując z akt Rządu Gubernialnego, że zgodnie z Ukazem Senatu Rządzącego z 8
kwietnia 1905 r. nr 3271 sprawa dotycząca przyznania spadkobiercom Chany Szper, Motka i
Naftuli Szperom, Jankielowi Kenigowi, Mali Taubenblat i Ickowi Cukierowi odszkodowania
w wysokości 2523 rb. za wywłaszczoną na mocy NAJWYŻSZEGO polecenia na rzecz
szczebrzeszyńskiej kasy miejskiej należącą do nich nieruchomość w mieście Szczebrzeszynie
pod nr 53, wraz z odpowiedzią Rządu z 13 sierpnia 1905 r. nr 6624, została odesłana do
Prokuratury Guberni Królestwa Polskiego w celu określenia [wysokości] odszkodowania za
wskazany majątek na drodze sądowej, podanie Cukiera w tej sprawie pozostawiono bez
następstw.
Rząd Gubernialny zwraca się z prośbą do Jaśnie Wielmożnego Pana o oznajmienie
Cukierowi wyżej wyłożonego za pokwitowaniem, które wraz z pobranymi od niego dwoma
znaczkami herbowymi po 75 kop. każdy w celu umieszczenia ich na złożonym przez niego
podaniu dotyczącym wskazanej sprawy [należy] przedstawić Rządowi.
Załącznik: odpis notarialny nr 86.
P.O. Wicegubernatora, Radca [podpis], Radca [podpis], Referent [podpis]

93

k. 281rv.
Ministerstwo Sprawiedliwości
Prokuratura Królestwa Polskiego
Warszawa, 12 października 1913 r., nr 20465
Do Rządu Gubernialnego Lubelskiego.
W sprawie wyceny wywłaszczonej nieruchomości w mieście Szczebrzeszynie,
powołując się na pismo z 18 sierpnia br. nr 15071, Prokuratura ma zaszczyt oznajmić, że w
związku ze śmiercią pozwanego Icka Cukiera niniejszą sprawę kieruje się do wysłuchania w
Lubelskim Sądzie Okręgowym na dzień 15 października br. w celu rozpatrzenia kwestii
wstrzymania postępowania.
W celu wznowienia postępowania w tej sprawie Prokuratura ma zaszczyt prosić o
przedstawienie jej spisu wszystkich spadkobierców Icka Cukiera, dodając, że jeśli wśród nich
znajdują się niepełnoletnie dzieci lub zamężne córki, to należy wskazać imiona i nazwisko
opiekuna tych pierwszych lub męża tych drugich.
Oprócz powyższego, Prokuratura prosi o podanie adresów wszystkich tych osób.
Przewodniczący [podpis], Zarządca Kancelarii [podpis]

94

NCN MINIATURA 5
1 X 2021- 30 X 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w LUBLINIE, 35-116 Rząd Gubernialny Lubelski, sygn. 7794
Rep. 6 Adm. 6 1896 r. Nr 188
Akta Rządu Gubernialnego Lubelskiego, Wydział Administracyjny, Referat VI

O sporządzeniu planu regulacyjnego Chełma.
Rozpoczęto 17 listopada 1896 roku, ukończono 14 lutego 1907 roku.

k. 18-19 rv.
Magistrat Chełma, 30 października 1901 r.
Protokół z posiedzenia. Nr art. 65. Przedstawienie sprawy:
Zgodnie z protokołem z posiedzenia z dnia 5 września 1896 roku, członkowie
Magistratu miasta Chełma i znamienici mieszkańcy Chełma uznali, iż sporządzenie
regulacyjnego planu Chełma jest sprawą niezwykle konieczną i niemożliwą do odłożenia w
czasie, ponieważ znajdujący się w [posiadaniu] Magistratu plan miasta, sporządzony w 1823
r., utracił obecnie swoją moc i nie dostarcza potrzebnych danych dla [celów] różnych spraw
oraz [niezbędnych] przy wydawaniu prywatnym właścicielom zaświadczeń przy [okazji]
sprzedaży ich włości, które od 1823 r. rozpadały się na mniejsze części. Jednocześnie
postanowiono, aby kwotę [należną] za wykonanie prac związanych ze sporządzeniem tego
planu w wysokości 6593 rubli 8 kopiejek, wyliczoną przez powiatowego Inżyniera-Architekta
na podstawie sprawozdania geometry Rupperta, pokryli właściciele prywatnych, skarbowych
i publicznych majątków, przy czym [uzgodniono], aby wprzód do ustalenia właściwych
danych dotyczących wielkości nieruchomości każdego z włościan, niezbędna na ten cel suma,
w miarę konieczności i postępu prac, była wydatkowana w charakterze pożyczki ze środków
chełmskiej Kasy Miejskiej, a po zakończeniu prac nad sporządzeniem planu została rozłożona
proporcjonalnie do wielkości posiadanej przez każdego właściciela nieruchomości na
właścicieli prywatnych, skarbowych i publicznych majątków w celu pokrycia pożyczonej z
Kasy Miejskiej sumy.
Projekt ten został przedstawiony pod rozpatrzenie Rządu Gubernialnego
Lubelskiego, który uznał [co następuje]: a) regulacyjny plan miasta powinien zostać
sporządzony zgodnie z Instrukcją, wypracowaną przez Komitet Techniczno-Budowlany
Ministerstwa Spraw Wewnętrznych 25 lutego 1870 roku; b) cena prac związanych ze
95

sporządzeniem takiego planu nie powinna zostać ustalona na podstawie kosztorysu,
sporządzonego przez technika budowlanego, lecz na podstawie ofert zaproszonych
geometrów – i dopiero takie kosztorysy mogą stanowić podstawę dla miasta przy wycenie
podobnego rodzaju prac; v) miasto, [dopiero] będąc w posiadaniu kilku takich kosztorysów,
powinno wybrać ten, które okaże się dla niego najbardziej dogodny i sporządzić Protokół z
posiedzenia Magistratu ze wskazaniem źródła, będącego podstawą dla takiego wydatku – i
dopiero w takiej formie przedstawić protokół pod rozpatrzenie Rządu Gubernialnego; g)
obowiązek technika, pozostającego na państwowej służbie, zawiera się w weryfikowaniu
działań geometry i zatwierdzaniu sporządzonego przez niego planu; d) Wydział Budowlany
rozpatruje przedstawiony plan jedynie od strony technicznej i prawnej; e) w związku z tym
wyżej wymieniony Wydział Budowlany Rządu Gubernialnego w chwili obecnej nie może
wydać żadnej decyzji w wiadomej sprawie.
W związku z wyłożonymi [wyżej] wskazaniami Rządu Gubernialnego,
przedstawionymi Magistratowi w piśmie Naczelnika powiatu chełmskiego z 2 marca 1900
roku nr 4397, Magistrat Chełma, za pośrednictwem [ogłoszeń] wydrukowanych w Lubelskich
Wiadomościach (numery 38, 39 i 40 z 1900 roku) zaprosił geometrów do składania aplikacji
na wykonanie prac związanych ze sporządzeniem planu regulacyjnego miasta Chełma, ze
szczegółowym uwzględnieniem w nich sumy, za jaką mogą podjąć się tych prac oraz terminu
ich wykonania.
W odpowiedzi na to ogłoszenie do Magistratu wpłynęły dwa zgłoszenia: 1) 16
maja 1900 roku od Przysięgłego Geometry II klasy Wincentego Kozińskiego, w którym
zobowiązuje się on sporządzić regulacyjny plan Chełma zgodnie z Instrukcją za 6102 ruble 30
kopiejek; 2) 20 kwietnia 1900 roku od geometry Henryka Ziółkowskiego, który zobowiązuje
się wypełnić te prace za 6500 rubli.
Ponieważ do chwili obecnej więcej aplikacji od geometrów nie wpłynęło, przed
członkami Magistratu stoi zadanie rozstrzygnięcia następujących kwestii: któremu z
geometrów, którzy złożyli swoje kandydatury powierzyć sporządzenie regulacyjnego planu
Chełma i z jakich źródeł sfinansować wykonanie tego planu.
W związku z powyższym członkowie Magistratu postanowili, co następuje: 1)
biorąc pod uwagę, że z trzech ofert dotyczących tej sprawy, [które wpłynęły] od Rupperta,
Ziółkowskiego i Kozińskiego, najbardziej korzystną dla miasta jest oferta geometry
Kozińskiego, zobowiązującego się sporządzić plan regulacyjny miasta za najniższą kwotę
6102 rubli 30 kopiejek, członkowie Magistratu proponują powierzyć mu prace związane ze
sporządzeniem planu; 2) ponieważ w prawie dotyczącym sporządzania planów regulacyjnych
miast nie ma wskazań, aby wydatki na sporządzenie takowych były pokrywane przez
mieszkańców miasta, jak również skarbowych i publicznych majątków, a mówi się [w nich]
jedynie, że wszystkie wydatki związane z tymi pracami powinny być poniesione przez
miasto, to spowodowane pracami nad sporządzeniem planu regulacyjnego Chełma wydatki w
wysokości 6102 rubli 30 kopiejek zostaną pokryte z wolnych środków chełmskiej Kasy
Miejskiej, przechowywanych w Lubelskim Oddziale Banku Państwowego.
96

Kopię niniejszego protokołu wraz ze zgłoszeniami geometrów i projektem
warunków sporządzenia planu regulacyjnego postanawia się przedstawić Naczelnikowi
powiatu chełmskiego pod dalsze rozpatrzenie.
Oryginał z należnymi podpisami.
Za zgodność z oryginałem: Burmistrz miasta Chełma [podpis]

k. 22 rv.
Protokół z posiedzenia
5 września 1896 roku odbyło się posiedzenie Członków chełmskiego miejskiego
Magistratu i znamienitych mieszkańców miasta Chełma pod przewodnictwem Burmistrza
Chełma, Kolegialnego Registratora Liaszenko [Lâŝenko], przedmiotem którego było, co
następuje:
Chełmski powiatowy Inżynier-Architekt, na podstawie rozporządzenia Naczelnika
powiatu chełmskiego, w piśmie z 9 sierpnia br. nr 104 przekazał do Magistratu techniczny
kosztorys prac związanych ze sporządzeniem regulacyjnego planu Chełma na kwotę 6593
rubli 8 kopiejek. Po rozpatrzeniu wspomnianego kosztorysu, biorąc pod uwagę, że
sporządzenie planu regulacyjnego miasta Chełma jest sprawą skrajnie niezbędną i naglącą,
gdyż będący obecnie w posiadaniu Magistratu plan miasta, sporządzony w 1823 roku,
obecnie utracił swoją moc i nie dostarcza potrzebnych danych dla [celów] różnych spraw oraz
[niezbędnych] przy wydawaniu prywatnym właścicielom zaświadczeń przy [okazji]
sprzedaży ich włości, które od 1823 r. rozpadały się na mniejsze części, Członkowie
chełmskiego miejskiego Magistratu postanowili: niniejszy protokół z posiedzenia wraz z
technicznym kosztorysem przedstawić Naczelnikowi powiatu chełmskiego i prosić o
wstawiennictwo Jaśnie Wielmożnego Pana przed Rządem Gubernialnym Lubelskim w
sprawie [uzyskania] pozwolenia na wykonanie wskazanych w technicznym kosztorysie prac
związanych ze sporządzeniem regulacyjnego planu Chełma z tym, aby wprzód do ustalenia
właściwych danych dotyczących wielkości nieruchomości każdego z włościan, niezbędna na
ten cel suma, w miarę konieczności i postępu prac była wydatkowana w charakterze pożyczki
ze środków chełmskiej Kasy Miejskiej, a po zakończeniu prac nad sporządzeniem planu
została rozłożona proporcjonalnie do wielkości posiadanej przez każdego właściciela
nieruchomości, tak na właścicieli prywatnych, jak i skarbowych i publicznych majątków w
celu pokrycia pożyczonej z Kasy Miejskiej sumy.
Na tym niniejszy protokół z posiedzenia zakończono i podpisano.
Burmistrz miasta Chełma [podpis], Kasjer [podpis], Sekretarz [podpis], Ławnicy [podpisy],
Honorowi Radni [podpisy]

97

k. 20 rv.
Powiat chełmski Guberni Lubelskiej
Kosztorys prac związanych ze sporządzeniem regulacyjnego planu miasta Chełma Guberni
Lubelskiej.
Opis prac i materiałów: W związku ze skrajną koniecznością [posiadania] regulacyjnego
planu miasta, tak w celu poznania dokładnych granic miejskich włości, jak i dla
[umożliwienia przeprowadzenia] jakichkolwiek nowych prac, aby wraz z naniesieniem na ów
projekt linii ulic i placów poszerzyć i wyprostować [je] przy okazji wznoszenia stałych
obiektów budowlanych, w niniejszym kosztorysie uwzględniono poniższe wydatki:
1. Za zmierzenie i powiązanie z siecią triangulacyjną, wraz z naniesieniem na główny
egzemplarz planu miasta w granicach rogatek, z uwzględnieniem wszystkich – zarówno
skarbowych, jak i prywatnych – budowli i granic poszczególnych włości, łącznie za prywatne
domostwa: [ilość pracowników i materiałów] 355 x [cena] 15 rubli = [suma] 5325 rubli.
Do przeniesienia [na kolejną stronę]: 5235 rubli.
Oznaczenia i podstawa prawna: Załącza się sprawozdanie przysięgłego geometry Rupperta i
rachunek z fabryki maszyn Dratta w Chełmie.

k. 58rv.
Ministerstwo Rolnictwa i Dóbr Państwowych [M. R. i D. P.]
Zarząd Dóbr Państwowych Radomskiej, Kieleckiej, Lubelskiej i Siedleckiej Guberni
Wydział Leśny, Referat Administracyjny
23 listopada 1901 r., Nr 12987, Radom
Do Burmistrza Miasta Chełma
W odpowiedzi na pismo z 13 listopada bieżącego roku nr 10656 Zarząd Dóbr
Państwowych ma zaszczyt zawiadomić Jaśnie Wielmożnego Pana, iż pomocnikowi geometry
Budke nie można powierzyć pomiarów i sporządzenia regulacyjnego planu miasta Chełma, w
świetle tego, iż zadanie to wymaga dosyć długiego czasu.
W imieniu Zarządcy [podpis]
Kierownik referatu [podpis]

98

k. 64rv.
Naczelnik powiatu chełmskiego Guberni Lubelskiej
Wydział Administracyjny, Referat Miejski
26 stycznia 1907 r., nr 1213, Chełm
Do Rządu Gubernialnego Lubelskiego
Raport
Wśród niezakończonych spraw Zarządu powiatu chełmskiego znajdują się akta o
sporządzeniu regulacyjnego planu miasta Chełma. W kwestii sporządzenia tego planu i
zlecenia związanych z nim prac mój poprzednik wystosował pismo z 16 stycznia 1902 r. nr
1041, lecz do chwili obecnej żadne postanowienie w związku z tą kwestią nie wpłynęło.
Mając na względzie, iż przy braku regulacyjnego planu miasta Chełma zarząd powiatu
napotyka spore trudności przy rozstrzyganiu podań dotyczących budowy domów
murowanych i drewnianych, najpokorniej proszę o zawiadomienie mnie o rozporządzeniu,
które nastąpiło w ślad za podaniem mojego poprzednika nr 1041.
Naczelnik powiatu [podpis], Zastępca [podpis], Referent [podpis]

99

NCN MINIATURA 5
1 X 2021- 30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w LUBLINIE, 35-116 Rząd Gubernialny Lubelski, sygn. 7940
Rep. 10 Adm. 140 1893 r. Nr 1272
Akta Rządu Gubernialnego Chełmskiego, Wydział Administracyjny

O rozszerzeniu granic miasta i sporządzeniu regulacyjnego
planu Zamościa.
Rozpoczęto 17 lutego 1914 roku, ukończono [brak daty].

k. 66-67 i n.
Po rozpatrzeniu przekazanych przez Wydział Administracyjny Rządu Gubernialnego
planów powiatowego miasta Zamościa wraz z projektem jego regulacji, Wydział Budowlany
znajduje, co następuje:
1) Uwagę zamojskiego Magistratu odnośnie jakoby nadmiernego rozdrobnienia kwartałów
przyszłego miasta, skutkiem czego jawi się labirynt miejskich ulic, mogących spowodować
wydatki, będące dla miasta nie na jego siły, Wydział Budowlany uważa za niedostatecznie
ważką, ponieważ ogólnie podczas projektowania regulacji miasta wymiary kwartałów nie
mogą być idealnie równe i w nieunikniony sposób zawsze się takie otrzymuje z powodu
miejscowych warunków i przeróżnych wielkości; należy jedynie starać się kwartały te, na ile
jest to możliwe, projektować jako takie same w przybliżeniu. Kwartał miejski o wielkości 50
sążni wzdłuż linii jego zabudowy (2500 sążni kwadratowych) należy uznać za wystarczający,
ponieważ na tej długości swobodnie mogą zmieścić się 4 nieruchomości o szerokości 12,5
sążnia frontu (co jest zwykłą wielkością budowanych obecnie domów); przy takim podziale
można otrzymać 12 numerów nieruchomości o średniej wielkości 208,33 sążni kwadratowych
(2858,29 łokci kwadratowych), która w pełni odpowiada powszechnie przyjętym wielkościom
działek budowlanych.
W przedstawionym projekcie ponad ¼ działek budowlanych jest planowana jako
kwartały o znacznie większej powierzchni, a zatem taki podział działek budowlanych należy
uznać za odpowiadający swojemu celowi. Uwaga Magistratu odnośnie przeprowadzenia ulicy
w ½ przez ziemie miasta, a w ½ przez prywatną nieruchomość Pawła Kiełbińskiego (nr 26 na
planie) jest zasadna i ulica powinna zostać wyznaczona na całej szerokości jedynie na ziemi
należącej do miasta.
100

2) Powierzchnia istniejącego starego miasta Zamościa wynosi około 59900 sążni
kwadratowych, a powierzchnia proponowanego do przyłączenia nowego miasta według planu
wynosi około 179500 sążni kwadratowych, tj. jest trzy razy większa niż powierzchnia
obecnego miasta, przy czym rozszerzenie owo przylega do granic miasta z północnowschodniej i południowo-zachodniej strony, w kierunku Nowej Osady, na długości około 1
wiorsty; tym sposobem otrzymuje się mniej-więcej regularny kształt miasta, nie rozciągnięty
jedynie wzdłuż jednej ulicy, tak jak miałoby to miejsce w przypadku znacznego poszerzenia
miasta w stronę Nowej Osady; przy tym miejscowość przeznaczona pod rozszerzenie zgodnie
z planem, obejmując w głównej mierze terytorium ziem miejskich, daje możliwość przyszłej
sprzedaży placów budowlanych z korzyścią dla kasy miejskiej.
3) Chociaż w projekcie nowego miasta zostało wyznaczone miejsce pod miejski ogród, to
powierzchnia jego jest nieznaczna, dlatego też utworzenie parku na miejscu obecnego
cmentarza żydowskiego należy uznać za racjonalne i pożądane; pod park ów [należy]
przeznaczyć obszar o wielkości 2 kwartałów, nadając mu w ten sposób bardziej regularny
kształt.
4) Konieczne jest zaznaczenie na planie regulacyjnym murowanych i drewnianych
kwartałów, przy czym za murowane należy uznać kwartały położone przy głównych ulicach i
placach, i podział taki powinien zostać naniesiony na plan przyjętymi kolorami.
5) Wszystkie wskazane zmiany zostały naniesione na przedstawionych planach, które w
swoim obecnym stanie zostają uznane przez Wydział Budowlany za sporządzone prawidłowo
i zgodnie z warunkami wymaganymi przez Instrukcję, a zatem Wydział Budowlany ze swojej
strony nie widzi żadnych przeszkód, aby je zatwierdzić.
Lublin, 17 marca 1905 r.
Gubernialny Inżynier-Architekt, Inżynier Cywilny [podpis]
Zastępca jego, Inżynier Cywilny [podpis]
Kierownik Wydziału [podpis]

k. 73-75 rv.
Dziennik z posiedzenia Rządu Gubernialnego Lubelskiego [b. d.]
WYSŁUCHANO: Raport Wydziału Administracyjnego. Według postanowienia z
dziennika Rządu Gubernialnego z 28 kwietnia 1899 r. nr 1408 zatwierdzono [decyzję o]
sporządzeniu regulacyjnego planu miasta Zamościa wraz z wydatkiem na ten cel [w
wysokości] 2000 rubli, tak jak było to zawarte w prośbie, i 29 maja 1899 r. w piśmie nr 5584
otrzymano zgodę Ministerstwa Spraw Wewnętrznych.

101

Wykonania tych prac podjął się przysięgły geometra Kazimierz Tomarowicz, z którym
w związku z tym został zawarty należny kontrakt.
Zgodnie z par. 3 tego kontaktu, pierwsza z trzech części wynagrodzenia podlega
wypłacie kontrahentowi po wykonaniu przez niego ołówkiem zdjęcia z natury szczegółowego
planu topograficznego starej części miasta Zamościa i działek, przeznaczonych pod
zabudowę, a także sporządzeniu profilu, niwelacji miejscowości zarówno pod starym miastem
Zamościem, jak i pod częściami, przeznaczonymi na jego poszerzenie. Druga część
wynagrodzenia w tej samej wysokości podlega wypłaceniu po zatwierdzeniu przez Rząd
Gubernialny ostatecznej wersji opisanych wyżej prac i sporządzeniu planu projektowanego
położenia miasta wraz z opisem topograficznym miejscowości, przeznaczonej pod
projektowane miasto i okrążających go gruntów (punkty a, b, v i g kontraktu). Pierwsza z
trzech części wynagrodzenia, zgodnie z postanowieniem z dziennika Rządu Gubernialnego z
22 marca 1901 r. nr 1654 została wydana zgodnie z przynależnością geometrze
Tomarowiczowi. Jednakże musiał on odmówić kontynuowania dalszych prac związanych ze
sporządzeniem planu w związku z wysiedleniem do Witebska, które nastąpiło zgodnie z
rozporządzeniem odpowiednich władz wydanym ze względu na jego wywrotowe poglądy
polityczne, i przekazał swoje zobowiązania w związku z wiadomą sprawą prywatnemu
geometrze Aleksandrowi Czarnockiemu. Przekazanie to zostało zatwierdzone
postanowieniem Rządu Gubernialnego (dziennik z 10 lipca 1902 r. nr 2745) z zachowaniem
warunków kontraktu, zawartego z Tomarowiczem. Czarnocki, wziąwszy na siebie obowiązki
Tomarowicza, zrealizował prace, wyliczone w punktach a, b, v i g kontraktu, i zgodnie z
kontraktem prosi o wypłacenie drugiej części wynagrodzenia w wysokości 666 rb. 66 kop.
Protokół z posiedzenia magistratu miasta Zamościa z 3 sierpnia 1904 r., po rozpatrzeniu i
sprawdzeniu na miejscu przeprowadzonych przez geometrę Czarnockiego prac związanych ze
sporządzeniem planu miasta Zamościa, zainicjował raport naczelnika powiatu z 18 sierpnia
1904 r. nr 10635, przy którym kopia wspomnianego protokołu została przedstawiona
Rządowi Gubernialnemu; [obecnie] zostaje podtrzymana prośba o sporządzenie od nowa
sporządzonego przez geometrę Czarnockiego planu, ponieważ członkowie magistratu uznali,
iż 1) wspomniany plan ma wygląd jakby planszy do szachownicy, składa się z kwadratów,
[nieczytelne: z których każdy?] przedstawia sobą oddzielny kwartał o wielkości 50 sążni
kwadratowych, a niektóre i mniej.
Takie rozdrobnienie terenu miasta pod zabudowę, nie spowodowane koniecznością,
stwarza cały labirynt miejskich ulic i zaułków, istnienie których jest w rzeczywistości
próżnym; zmniejszając terytorium zajmowane przez budynki spowodowałoby znaczne
utrudnienia w przyszłości podczas zakładania kanalizacji w mieście; prace te, wraz z pracami
związanymi z brukowaniem ulic miasta przy takiej nadmiernej ilości tych ostatnich,
spowodowałyby konieczność poniesienia przez miasto ogromnych wydatków, podczas gdy
przy zmniejszeniu liczby ulic ten niekorzystny aspekt w znaczącym stopniu zostaje
wyeliminowany; na przykład na pasie ziemi miejskiej pod nr 26, przeznaczonym przez miasto
na sprzedaż, wyznaczono 5 poprzecznych ulic, a przedtem wzdłuż nr 26 była przeprowadzona
ulica, leżąca w ½ na ziemi należącej do miasta, a w ½ na ziemi właściciela Pawła
Kiełbińskiego, która podlegałaby wywłaszczeniu [za odszkodowaniem] ze środków miasta. 2)
102

Rozmieszczenie miasta na planie jest zaprojektowane tylko do drogi prowadzącej na cmentarz
prawosławny, podczas gdy miejscowość dalej zgodnie z kierunkiem szosy w stronę
przedmieścia – Nowej Osady (za cmentarzem) szybko się zabudowuje i w przyszłości, w
związku z wyjątkowymi warunkami mieszkaniowymi w Zamościu, [właśnie] ten obszar jest
obiecujący jeśli chodzi o zasilenie zabudowy mieszkaniowej, zatem koniecznym jest, aby
rozmieszczenie miasta było zaprojektowane na linii sięgającej o wiele dalej w kierunku
Nowej Osady, jako najbardziej dogodnemu terenowi pod budowę domów. 3) Na miejscu
istniejącego obecnie żydowskiego cmentarza rzeczywiście nienależycie zostały pokazane na
planie ulice, ponieważ nawet pod warunkiem zamknięcia cmentarza obszar ten na mocy
obowiązującego prawa nie mógłby podlegać zabudowie przez 40 lat, a przez tak długi okres
miejscowe warunki mogą zmienić się na tyle, że będzie potrzebne [rozplanowanie] zupełnie
innych kierunków [położenia] ulic w tym rejonie, dlatego też wspomniane miejsce (cmentarz)
należy oznaczyć na planie jako „Park” ze zmianą sąsiadujących z nim ulic. 4) We wszystkich
kwartałach na planie projektowanego położenia miasta nie zostały użyte odpowiednie
oznaczenia oddzielnie dla drewnianej i murowanej zabudowy.
W związku z powyższym, sporządzone przez geometrę Czarnockiego dwa plany
miasta Zamościa wraz z wszystkimi załącznikami i korespondencją odnoszącą się do sprawy
zostały przekazane pod decyzję Wydziału Budowlanego Rządu Gubernialnego. Ten ostatni,
rozpatrzywszy plany i projekt regulacji miasta Zamościa, w odezwie z 26 lipca br. nr 344
oznajmił, iż 1) uwagę zamojskiego Magistratu odnośnie jakoby nadmiernego rozdrobnienia
kwartałów przyszłego miasta, skutkiem którego jawi się labirynt miejskich ulic, mogących
stanowić wyzwanie ponad siły miasta ze względu na wydatki przy ich urządzeniu, Wydział
ocenia jako niedostatecznie ważką, ponieważ ogólnie podczas projektowania regulacji miasta
wymiary kwartałów nie mogą być idealni równe i w nieunikniony sposób takie właśnie
kwartały o różnych rozmiarach otrzymuje się w związku z miejscowymi uwarunkowaniami;
należy jedynie starać się, na ile jest to możliwe, projektować kwartały owe jako jednakowe
jedynie w przybliżeniu. Wymiar kwartału miejskiego o wielkości 50 sążni bieżących wzdłuż
linii jego zabudowy (2500 sążni kwadratowych) należy uznać za wystarczający, ponieważ na
takiej długości swobodnie można zmieścić 4 nieruchomości o długości 12,5 sążnia bieżącego
wzdłuż frontu (zwykły rozmiar budowanych domów); przy takim podziale można otrzymać
12 oddzielnych numerów nieruchomości o średniej powierzchni 208,33 sążni kwadratowych
(2858,29 łokci kwadratowych), co swoją wielkością w pełni odpowiada powszechnie
przyjętym wymiarom działek budowlanych.
W przedstawionym projekcie ponad ¼ działek budowlanych (kwartałów) ma znacznie
większy rozmiar, dlatego też taki podział działek budowlanych należy uznać za
odpowiadający swojemu celowi. Uwaga magistratu odnośnie przeprowadzenia ulicy w ½
przez teren należący do miasta i w ½ przez prywatną nieruchomość, należącą do Pawła
Kiełbińskiego (nr 26 według planu) jest słuszna i ulica na całej swojej szerokości powinna
być nakreślona jedynie na placu należącym do miasta. 2) [Wydział Budowlany oznajmił
również], że powierzchnia istniejącego starego miasta Zamościa stanowi około 59900 sążni
kwadratowych; powierzchnia proponowanego do przyłączenia nowego miasta wynosi według
planu około 179500 sążni kwadratowych, tj. jest 3 razy więcej niż powierzchnia obecnego
103

miasta, przy czym rozszerzenie to przylega do granic miasta z północno-wschodniej i
południowo-zachodniej strony, i z kierunku Nowej Osady, na [łącznej] długości prawie 1
wiorsty; w ten sposób otrzymuje się mniej-więcej regularny kształt miasta, nie rozciągniętego
jedynie wzdłuż jednej ulicy, tak jak miałoby to miejsce w przypadku znacznego rozszerzenia
go [jedynie] od strony Nowej Osady; przy tym obszar przeznaczony pod rozszerzenie według
planu, obejmując w głównej mierze terytorium ziem miejskich, daje możliwość przyszłej
sprzedaży miejskich działek budowlanych z korzyścią dla kasy miejskiej. 3) [Ponadto
Wydział zauważył], że chociaż na projekcie nowego miasta przeznaczono miejsce nad
miejski ogród, to jego powierzchnia jest nieznaczna, dlatego też urządzenie parku na miejscu
obecnego żydowskiego cmentarza należy uznać za racjonalne i pożądane; park ten [należy]
urządzić na [powierzchni o wielkości] 2 kwartałów, nadając mu tym sposobem bardziej
regularny kształt. 4) Oznaczenie na planie regulacyjnym kwartałów murowanych i
drewnianych jest konieczne, przy czym za murowane należy uznać kwartały położone przy
głównych ulicach i placach, i takie oznaczenie powinno być naniesione na plan przyjętymi
kolorami. 5) Wszystkie wskazane zmiany zostały naniesione na przedstawione plany, które w
swoim obecnym kształcie zostają uznane przez Wydział Budowlany za sporządzone
prawidłowo i zgodnie z wymaganymi przez instrukcję warunkami, a zatem Wydział
Budowlany ze swojej strony nie widzi przeszkód przeciwko ich zatwierdzeniu.
SPRAWOZDANIE: w rejestrze miasta Chełma z br. w art. 42 w liczbie
niezrealizowanych wydatków widnieje 1333 rb. 34 kop. przeznaczone dla prywatnego
geometry Czarnockiego, który wziął na siebie obowiązki [wynikające z] podpisanego z
Tomarowiczem kontraktu na sporządzenie regulacyjnego planu miasta Zamościa (2/3 z
ogólnej sumy 2000 rubli).
PODSTAWA PRAWNA: Art. 35 Aktu Utworzenia Organów Administracyjnych
Guberni Królestwa Polskiego (zbiór praw, t. II, wyd. 1897 r.) i rozporządzenie byłej Komisji
Rządowej Spraw Wewnętrznych i Duchownych z 4/16 stycznia 1854 roku.
POSTANOWIONO: po wysłuchaniu powyższego, Rząd Gubernialny, przyjąwszy do
wiadomości, że sporządzone przez prywatnego geometrę Czarnockiego plany miasta
Zamościa zostały zatwierdzone przez Wydział Budowlany, postanowił wystąpić w
ustanowionym porządku do Ministerstwa Spraw Wewnętrznych z prośbą o zatwierdzenie
tych planów, a geometrze Czarnockiemu wypłacić za ich sporządzenie, zgodnie z kontraktem,
666 rb. 66 kop. z wykazanego w rejestrze miasta Zamościa kredytu, a w celu wypełnienia
powyższego dać znać poprzez ukaz Naczelnikowi powiatu zamojskiego.

104

k. 94 r.
M.S.W.
Rząd Gubernialny Lubelski, Wydział Administracyjny, Referat 2.
25 czerwca 1908 r., nr 4921, Lublin
[W odpowiedzi] na nr 5972 z 1908 r.
Do Naczelnika powiatu zamojskiego.
Rząd Gubernialny, zgodnie z poleceniem Naczelnika Guberni, prosi Jaśnie
Wielmożnego Pana o przedstawienie Rządowi na piśmie faktycznych danych,
udowadniających winę opieszałości prywatnego geometry Czarnockiego w sporządzeniu
planu regulacyjnego miasta Zamościa.
Radca [podpis], Prowadzący sprawę [podpis]
k. 94 v (2)
Donoszę Rządowi Gubernialnemu, iż bezsporne faktyczne dane potwierdzające
opieszałość prywatnego geometry Czarnockiego w związku ze sporządzeniem regulacyjnego
planu Zamościa zostały przedstawione przeze mnie w raportach z 8 stycznia i 28 kwietnia br.
nr 474 i 5972; wspomniany plan został dostarczony przez Czarnockiego do Urzędu
powiatowego dopiero 20 maja br., a wykonane przez Czarnockiego prace związane z
uzupełnieniem wspomnianego planu podlegają drobiazgowemu sprawdzeniu, które zostanie
wykonane przez oddzielną, powołaną przeze mnie Komisję w składzie burmistrza miasta
Zamościa, ławników i niektórych honorowych obywateli, pod przewodnictwem mojego
zastępcy ds. administracyjnych.
Zamość, 12 lipca 1908 r.
Naczelnik powiatu [podpis], Prowadzący sprawę [podpis]

k. 105 r.
M.S.W.
Naczelnik powiatu zamojskiego Guberni Lubelskiej, Wydział Administracyjny, Referat
Miejski.
17 sierpnia 1910 r., nr 15215, Zamość
Od wydziału administracyjnego, referatu 2.
Do Rządu Gubernialnego Lubelskiego.
105

Raport.
Zgodnie z poręczeniem Rządu Gubernialnego z 9 sierpnia br. nr 9805, przez
Burmistrza miasta Zamościa 5 lipca br. nr 5208 zostało przekazane za pośrednictwem wójta
gminy Kossów powiatu sokołowskiego Guberni Siedleckiej prywatnemu geometrze
Czarnockiemu wezwanie do ponownego sporządzenia przez niego projektu regulacyjnego
planu miasta Zamościa w ciągu miesiąca z zastrzeżeniem, że w przypadku niewypełnienia
przez niego wspomnianego żądania, plan zostanie sporządzony na jego (tj. Czarnockiego)
koszt. Z powodu wyjazdu Czarnockiego do Lublina korespondencja została skierowana przez
wójta gminy Kossów do lubelskiego magistratu, który zawiadomił w piśmie z 23 lipca br. nr
19175, że Czarnocki wyjechał do Siedlec. Dlatego też zamojski Magistrat przesłał w piśmie z
26 lipca br. nr 5889 do Magistratu siedleckiego wezwanie w celu wręczenia go pozwanemu
Czarnockiemu, ale do tej pory wykonanie [polecenia] zawartego w korespondencji nie
nastąpiło ze strony magistratu miasta Siedlce; dlatego też Burmistrz miasta Zamościa w
piśmie z 14 sierpnia br. nr 6553 wysłał do siedleckiego Magistratu ponowną prośbę o
przyspieszenie wręczenia geometrze Czarnockiemu wezwania.
Naczelnik Guberni [podpis], Prowadzący sprawę [podpis]

k. 113 rv.
M.S.W
Rząd Gubernialny Lubelski, Wydział Administracyjny, Referat 2
25 września 1910 r., nr 11894, Lublin
Do Naczelnika Policji miasta Siedlce.
Rząd Gubernialny prosi Jaśnie Wielmożnego Pana aby doniósł zamieszkującemu w
Siedlcach prywatnemu geometrze Ludwikowi Czarnockiemu, iż niniejszym Rząd wyznacza
mu siedmiodniowy termin z momentu oznajmienia mu niniejszego rozporządzenia, w którym
powinien on przystąpić do wypełnienia prac związanych z poprawieniem sporządzonych
przez siebie regulacyjnych planów miasta Zamościa, zgodnie z wezwaniem Burmistrza
Zamościa z 5 lipca 1910 r., wręczonym mu 29 sierpnia br., przy czym Rząd uprzedza
Czarnockiego, że w przypadku gdy nie przystąpi on w wyznaczonym terminie do wypełnienia
wspomnianych wyżej prac, to zostaną one wypełnione na jego koszt i ryzyko; jednocześnie
Rząd Gubernialny prosi Jaśnie Wielmożnego Pana o przekazanie Czarnockiemu, iż
regulacyjne plany miasta Zamościa, podlegające poprawkom, znajdują się w Magistracie
miasta Zamościa.
Podpisane przez Czarnockiego potwierdzenie otrzymania powyższego należy wysłać
do Rządu [Gubernialnego].
Wice-gubernator [podpis], Radca [podpis], Prowadzący sprawę [podpis]
106

k. 119-120 rv.
Kopia. Protokół z posiedzenia Magistratu miasta Zamościa z 17 listopada 1910 r. nr 83.
Zgodnie z kontraktem, zawartym z przysięgłym geometrą Kazimierzem
Tomorowiczem 30 czerwca 1899 r., odstąpionym przez Tomorowicza Prywatnemu
Geometrze Ludwikowi Czarnockiemu za pozwoleniem Rządu Gubernialnego Lubelskiego,
zawartym w ukazie z 12 lipca 1902 r. nr 4858, Prywatny Geometra Czarnocki sporządził
projekt regulacyjnego planu miasta Zamościa, za co wypłacono mu na polecenie Rządu
Gubernialnego 666 rb. 66 kop. z przeznaczonego na ten cel w rejestrze miasta Zamościa
kredytu 2000 rb. Oprócz tej wypłaty, z tegoż kredytu wypłacono przysięgłemu geometrze
Tomorowiczowi za początkowe prace związane ze sporządzeniem danego planu 666 rb. 66
kop. Obecnie na sporządzenie planu regulacyjnego pozostało z kredytu 666 rb. 68 kop.
wolnych środków.
W protokole z posiedzenia z 3 sierpnia 1904 r. Magistrat uznał sporządzony przez
geometrę Czarnockiego projekt regulacyjnego planu miasta Zamościa za niezadowalający i
wnioskował o jego ponowne sporządzenie. Niezadowalający efekt tego projektu był również
potwierdzony przez specjalną komisję wyznaczoną do rozpatrzenia planu w akcie z 17
stycznia 1909 r.
Rząd Gubernialny Lubelski w piśmie z 13 listopada 1909 r. oznajmił, iż po
rozpatrzeniu wspomnianego projektowanego planu regulacji miasta Zamościa przez Wydział
Budowlany Rządu Gubernialnego, w związku z aktem komisji i obowiązującą Instrukcją
Ministerstwa Spraw Wewnętrznych z 25 lutego 1890 r., a także w związku z opinią Komitetu
Techniczno-Budowlanego, wyłożoną w jego odezwie do Głównego Urzędu ds. Gospodarki
Lokalnej [?] z 2 listopada 1905 r. nr 980, w kontekście odezwy Komitetu TechnicznoBudowlanego uznano, że:
1) Na ponownie sporządzonym projektowanym planie położenie cmentarza nie spełnia
wymagania zachowania odległości 1000 kroków od budynków mieszkalnych, jak jest to
wymagane na mocy postanowienia administracyjnego Królestwa Polskiego (cz. 1. gospodarki
miejskiej, t. 3 wyd. 1866r.) , ponieważ zabudowywane kwartały podchodzą do cmentarza na
mniejszą odległość.
2) Na projektowanym planie nie zaznaczono linii miejskich granic.
W kontekście aktu miejscowej komisji:
Odnośnie par. 1 wymaganie jest bezpodstawne; odnośnie par. 2 i 3 – projektowane położenie
kwartałów powinno być zrealizowane w porozumieniu z miastem, a zatem wskazanie tych
paragrafów w akcie ma uzasadnione podstawy; odnośnie par. 4 podział zamkniętego w 1908
r. żydowskiego cmentarza na kwartały jest nieprawidłowy, ponieważ zgodnie z par. 135 zasad
postanowienia Rady Administracyjnej Królestwa Polskiego z 31 maja/12 czerwca 1846 r.,
cmentarze nie mogą być zabudowywane wcześniej niż po upływie 40 lat od ich zamknięcia;
odnośnie par. 5 połączenie kwartałów w jeden na projektowanym planie jest pożądane,
107

ponieważ przy istniejących niewielkich kwartałach należałoby postanowić o zupełnym braku
podwórzy, których istnienie jest wymagane przez zasady policji budowlanej i w przyszłości
takie połączenie kwartałów bezwarunkowo da możliwość poprawienia w tym kontekście
techniczno-sanitarnego stanu miasta.
W związku z powyższym sporządzony przez geometrę Czarnockiego projektowany
plan regulacji Zamościa został uznany przez Rząd Gubernialny za niezadowalający i
skierowany do ponownego sporządzenia z uwzględnieniem wyżej wyłożonych wskazań.
W ślad za tym, Magistrat w piśmie z 12 stycznia 1910 r. nr 180, skierowanym na ręce
Naczelnika Policji Lublina, przekazanym geometrze Czarnockiemu za pokwitowaniem 25
maja 1910 r., zaproponował p. Czarnockiemu, aby z nastąpieniem wiosny tegoż 1910 r. zjawił
się w Zamościu w celu ponownego wyrysowania wspomnianego planu, lecz Czarnocki nie
wypełnił tego żądania. Następnie, zgodnie z rozporządzeniem Rządu Gubernialnego z 28
czerwca nr 1893, Magistrat, w protokole z 5 lipca 1910 r. nr 5208, wręczonym Czarnockiemu
29 sierpnia 1910 r., zażądał aby Czarnocki poprawił plan w ciągu miesiąca z zastrzeżeniem,
że w razie niedopełnienia tego, plan zostanie sporządzony od nowa na jego rachunek. Na to
Czarnocki w piśmie z 4 września 1910 r. odpowiedział, iż zgodnie z kontraktem zawartym 30
czerwca 1899 r. żądanie Magistratu nie jest da niego zobowiązujące. Wreszcie, jak wynika to
z pisma Rządu Gubernialnego Lubelskiego z 18 października 1910 r. nr 12741, również i sam
Rząd Gubernialny wyznaczył geometrze Czarnockiemu ostateczny tygodniowy termin,
rozpoczynający się 11 października 1910 r., w którym Czarnocki powinien przystąpić do prac
związanych z ponownym wyrysowaniem planu. Jednakże do tej pory Czarnocki w
Magistracie się nie stawił i do prac związanych z ponownym wyrysowaniem planu nie
przystąpił. Dlatego też Rząd Gubernialny w piśmie nr 12471 polecił Magistratowi omówienie
kwestii poprawienia projektu regulacyjnego planu miasta Zamościa przez inną osobę na
rachunek geometry Czarnockiego.
Po omówieniu przedstawionej powyżej sprawy, Członkowie Magistratu uznali, że
ponieważ sporządzony przez prywatnego geometrę Ludwika Czarnockiego projektowany
plan regulacji Zamościa podczas jego rozpatrzenia przez wyższe techniczne instytucje został
uznany za niezadowalający i skierowany do ponownego sporządzenia, a poprawienie go,
zgodnie z kontraktem zawartym z przysięgłym geometrą Tomorowiczem 30 czerwca 1899 r.,
odstąpionym przez Tomorowicza Czarnockiemu, leży w obowiązkach Czarnockiego, od
których Czarnocki się uchyla, wbrew wydanym przez Rząd Gubernialny nakazom, dlatego też
Członkowie Magistratu p o s t a n o w i l i : w celu ponownego rozrysowania niniejszego
planu i wypełnienia ogółu zadań zgodnie z kontraktem z 30 czerwca 1899 r. na rachunek
niewypełniającego zobowiązań geometry Ludwika Czarnockiego, zaprosić inną osobę, o
czym ogłosić poprzez publikację w Wiadomościach Gubernialnych. Po oszacowaniu
wszystkich wydatków, zarówno związanych ze sporządzeniem planu, jak i publikacji, przyjąć
je na konto przysługujących jeszcze Czarnockiemu z ostatniej części wynagrodzenia 666 rb.
68 kop., a w przypadku ich niewystarczalności, nadwyżkę pokryć ze środków zamojskiej kasy
miejskiej z zastrzeżeniem obowiązku odzyskania ich od Czarnockiego na rzecz tejże kasy na
108

drodze sądowej, jeśli odmówi on dobrowolnej zapłaty. Na realizację tych propozycji uzyskać
pozwolenie w ustanowionym porządku.
Oryginał z należnymi podpisami. Za zgodność z oryginałem [podpis], Burmistrz [podpis]

k. 131 rv.
Kopia. Protokół z posiedzenia Magistratu miasta Zamościa z 5 maja 1912 r. nr 43.
Przyjmując do wiadomości, że sporządzony przez prywatnego geometrę Ludwika
Czarnockiego projekt planu regulacji miasta Zamościa podczas rozpatrzenia go przez wyższe
techniczne instytucje został uznany za niezadowalający i skierowany do ponownego
sporządzenia, które to zgodnie z kontraktem zawartym z przysięgłym geometrą
Tomorowiczem 30 czerwca 1899 r., odstąpionym przez niego Czarnockiemu, leży w
obowiązku tego ostatniego; oraz że wspomniany Czarnocki uchyla się od ponownego
rozrysowania planu, Rząd Gubernialny Lubelski, zgodnie z prośbą zamojskiego Magistratu,
wyłożoną w protokole z posiedzenia z 17 listopada 1910 r. nr 83, według dziennika z 29
marca 1911 r. nr 1255 POSTANOWIŁ: w celu ponownego sporządzenia regulacyjnego planu
i wypełnienia wszystkich prac zgodnie z kontraktem z 30 czerwca 1899 r. na rachunek
niewypełniającego swoich zobowiązań geometry Czarnockiego zaprosić inną osobę, o czym
ogłosić poprzez publikację w Wiadomościach Gubernialnych.
Na ogłoszenia, dane trzykrotnie przez Magistrat w Lubelskich Wiadomościach
Gubernialnych w numerach 84, 85 i 88 z 1911 r. żaden geometra nie odpowiedział, zgłaszając
chęć podjęcia się prac związanych z ponownym wykreśleniem wspomnianego projektu
regulacyjnego planu miasta Zamościa. Obecnie, na osobiste zaproszenie Burmistrza miasta
Zamościa zamojski powiatowy Inżynier-Architekt Władysław Władysławowicz Lucht, w
piśmie z 3 maja br. wyraził chęć podjęcia się poprawienia tego planu na poniższych
warunkach:
1) Projekt istniejącego położenia miasta zostanie przez niego jedynie przerysowany z projektu
geometry Czarnockiego, bez przeprowadzania ponownych pomiarów miasta, lecz z
naniesieniem na nowo czerwonym kolorem obrysów projektowanych kwartałów, tak jak jest
to wymagane prawem.
2) Regulacyjny plan zostanie przez niego sporządzony od nowa zgodnie z wymaganiami
Komitetu Techniczno-Budowlanego Ministerstwa Spraw Wewnętrznych i Rządu
Gubernialnego Lubelskiego.
3) Za wymienione wyżej prace Magistrat zapłaci mu 1500 rubli w trzech terminach: 500 rb.
po wręczeniu Magistratowi planu i zatwierdzeniu go przez Magistrat i Naczelnika powiatu;
drugie 500 rubli po zatwierdzeniu planu przez Rząd Gubernialny Lubelski i ostatnie 500 rb.
po zatwierdzeniu planu przez Ministerstwo.
109

4) Plan zostanie sporządzony w ciągu 6 miesięcy od dnia zawarcia kontraktu.
Po omówieniu warunków postawionych przez Inżyniera Luchta, Członkowie
Magistratu, w obliczu braku Konkurencji uznali, że nie jest możliwym zatroszczyć się o
obniżenie kosztów prac związanych z ponownym sporządzeniem planu regulacyjnego na
rachunek niewywiązującego się z obowiązków geometry Czarnockiego, oraz że chcąc nie
chcąc należy zgodzić się na warunki Luchta, jako że po pierwsze jest on jedynym
konkurentem w sprawie, a ponadto sporządzenie regulacyjnego planu dla miasta Zamościa
jest kwestią rzeczywistej konieczności, której rozstrzygnięcie, z winy Czarnockiego,
rozciągnęło się na kilka lat. Dlatego Członkowie Magistratu POSTANOWILI: ponowne
sporządzenie projektu regulacji miasta Zamościa na konto geometry Czarnockiego powierzyć
Inżynierowi Luchtowi na przedstawionych warunkach. Spowodowane przez te prace wydatki
w wysokości 1500 rb. pokryć częściowo z wolnych środków pozostającego w rejestrze miasta
Zamościa na bieżący rok 1912 kredytu na sporządzenie regulacyjnego planu miasta w
wysokości 666 rb. 68 kop., a w pozostałej części 833 rb. 32 kop. – z nadwyżki dochodów
miasta za przyszły 1913 roku, z wniesieniem tego nowego kosztu w charakterze
jednorazowego wydatku do rejestru miasta Zamościa na tenże 1913 rok. Koszty zawarcia z
Luchtem kontraktu na ponowne sporządzenie wskazanego planu odnieść na rachunek Luchta.
Spowodowane przez geometrę Czarnockiego, w wyniku jego odmowy ponownego
sporządzenia planu, straty kasy miejskiej pozyskać od niego na drodze sądowej, jeśli odmówi
on dobrowolnego ich pokrycia. Na realizację tych propozycji uzyskać pozwolenie w
ustanowionym porządku.
Oryginał z należnymi podpisami. Zgodne z oryginałem.
Zamość, 17 maja 1912 r., Burmistrz miasta Zamościa [podpis]

k. 146.
M.S.W. Naczelnik powiatu zamojskiego Guberni Lubelskiej, Wydział Administracyjny,
Referat Miejski
11 lipca 1913 r., nr 12071, Zamość
Wydział Administracyjny, Referat 2
Do Rządu Gubernialnego Lubelskiego. Raport.
Proszę Rząd Gubernialny, aby nie odmówił zawiadomieniu mnie, na jakim etapie
znajduje się sprawa zatwierdzenia przez Ministerstwo Spraw Wewnętrznych poprawionego
przez zamojskiego powiatowego inżyniera-architekta regulacyjnego planu miasta Zamościa.
Raport z 17 września 1912 r. nr 15298.
Naczelnik powiatu [podpis], Prowadzący sprawę [podpis]
110

k. 139-140 rv.
Kopia. Dziennik z posiedzenia Zamojskiego Urzędu Powiatowego. Wydział Administracyjny,
Referat Miejski.
9 maja 1912 r.
Numer porządkowy artykułu: 192
WYSŁUCHANO: RAPORT: Burmistrz miasta Zamościa w raporcie z 1 maja br. nr
3707 przedstawił pod rozporządzenie kopię z protokołu z posiedzenia zamojskiego
miejskiego Magistratu z 5 maja br. nr 43 oraz oświadczenie zamieszkującego w Zamościu
Inżyniera Władysława Władysławowicza Luchta z 3 maja br. odnośnie propozycji dotyczącej
ponownego sporządzenia projektu regulacyjnego planu miasta Zamościa na rachunek
niewywiązującego się ze swoich obowiązków geometry Czarnockiego. Z kopii protokołu z
posiedzenia Magistratu miasta Zamościa i oświadczenia Inżyniera-Architekta Luchta wynika,
że sporządzony przez prywatnego geometrę Ludwika Czarnockiego projekt planu regulacji
miasta Zamościa podczas rozpatrywania go przez wyższe techniczne instytucje został uznany
za niezadowalający i podlegający obowiązkowi ponownego sporządzenia; ponowne jego
sporządzenie, zgodnie z kontraktem zawartym z przysięgłym geometrą Tomorowiczem 30
czerwca 1899 r., odstąpionym przez niego Czarnockiemu, leży w obowiązku tego ostatniego,
lecz tenże Czarnocki od poprawienia planu się uchyla. Rząd Gubernialny Lubelski na prośbę
zamojskiego Magistratu, wyłożoną w protokole z posiedzenia z 17 listopada 1910 r. nr 83,
zapisem w dzienniku z 29 marca 1911 r. nr 1255 zezwolił Magistratowi na zaproszenie innej
osoby, która sporządziłaby ponownie plan regulacyjny i podjęła się wypełnienia prac zgodnie
z kontraktem z 30 czerwca 1899 r. na rachunek niewywiązującego się z obowiązków
geometry Czarnockiego oraz na obwieszczenie o tym przez publikację zaproszenia w
Wiadomościach Gubernialnych.
W odpowiedzi na trzykrotnie opublikowane przez Magistrat w Wiadomościach
Gubernialnych (w numerach 84, 85 i 88) ogłoszenie żaden geometra do tej pory nie zgłosił
chęci podjęcia się wypełnienia prac związanych przerysowaniem wspomnianego projektu
regulacyjnego planu miasta Zamościa. Obecnie, na osobiste zaproszenie Burmistrza miasta
Zamościa zamojski powiatowy Inżynier-Architekt Władysław Władysławowicz Lucht w
pisemnym oświadczeniu z 5 maja br. wyraził chęć podjęcia się ponownego sporządzenia tego
planu na warunkach, wskazanych w pisemnym oświadczeniu i kopii rozpatrzonego protokołu
z posiedzenia Członków miejscowego miejskiego Magistratu, za wynagrodzeniem w
wysokości 1500 rb. w trzech ratach po 500 rb. na każdy wspomniany w oświadczeniu termin.
Po omówieniu warunków Inżyniera Luchta Członkowie Zarządu miasta uznali, że
wobec braku konkurencji nie jest możliwym zatroszczyć się o obniżenie kosztów prac,
związanych z przerysowaniem projektu regulacyjnego planu na rachunek niewywiązującego
się z obowiązków geometry Czarnockiego i że nie ma innego wyjścia, niż zgodzić się na
111

warunki Luchta, jako że jest jedynym konkurentem ubiegającym się o te prace oraz w
związku z tym, że sporządzenie regulacyjnego planu dla miasta Zamościa jest kwestią
rzeczywistej konieczności, której rozstrzygnięcie z winy Czarnockiego rozciągnęło się na
kilka lat. Dlatego też Członkowie zamojskiego miejskiego Magistratu postanowili: powierzyć
ponowne sporządzenie wspomnianego projektu regulacji miasta Zamościa na rachunek
geometry Czarnockiego inżynierowi Luchtowi na zaproponowanych przez niego warunkach.
Spowodowane przez te prace wydatki w wysokości 1500 rb. pokryć częściowo z wolnych
środków pozostającego w rejestrze miasta Zamościa na bieżący rok 1912 kredytu na
sporządzenie regulacyjnego planu miasta w wysokości 666 rb. 68 kop., a w pozostałej części
833 rb. 32 kop. – z nadwyżki dochodów miasta za przyszły 1913 roku, z wniesieniem tego
nowego kosztu w charakterze jednorazowego wydatku do rejestru miasta Zamościa na tenże
1913 rok. Wydatki związane z zawarciem z Luchtem kontraktu na sporządzenie
wspomnianego planu odnieść na rachunek Luchta. Spowodowane przez geometrę
Czarnockiego, w wyniku jego odmowy ponownego sporządzenia planu, straty kasy miejskiej
pozyskać od niego na drodze sądowej, jeśli odmówi on dobrowolnego ich pokrycia.
PODSTAWA PRAWNA: Art. 103 Aktu Utworzenia Organów Administracyjnych
Guberni Królestwa Polskiego (Zbiór Praw t. 2 wyd. 1892 r. i [nieczytelne] 1906 r.).
POSTANOWIONO: Na podstawie wyżej wyłożonego, Urząd Powiatowy, podzielając
w pełni propozycję zamojskiego miejskiego Magistratu dotyczącą [powierzenia] sporządzenia
regulacyjnego planu miasta Zamościa Inżynierowi-Architektowi Luchtowi na
przedstawionych przez niego we wskazanym oświadczeniu [warunkach], na rachunek
niewywiązującego się z obowiązków geometry Ludwika Czarnockiego z odniesieniem
wydatków na te prace w wysokości 1500 rb. do wymienionych w niniejszym raporcie źródeł
miejscowej kasy miejskiej, POSTANAWIA: oświadczenie Inżyniera-Architekta Luchta,
kopię protokołu z posiedzenia Magistratu miasta Zamościa z 5 maja br. nr 43 w oznaczonej
sprawie wraz z kopią niniejszego postanowienia przedstawić Rządowi Gubernialnemu
Lubelskiemu pod łaskawe rozpatrzenie i wydanie decyzji w ustanowionym porządku.
Oryginał z należnymi podpisami. Zgodne z oryginałem.
Prowadzący sprawę [podpis]

112

GUBERNIA ŁOMŻYŃSKA
ARCHIWUM PAŃSTWOWE W BIAŁYMSTOKU
113

1 X 2021-30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Białymstoku, 8 Rząd Gubernialny Łomżyński, sygn. 11
Akta Rządu Gubernialnego Łomżyńskiego
Wydział Administracyjny, Stół I

O regulacji miasta Nasielska.
Rozpoczęto 21 sierpnia 1891 roku, ukończono [brak daty].

k. 5-6 rv.
M. S. W., Naczelnik powiatu pułtuskiego, Referat Miejski
30 lipca 1891 r., nr 15546, Pułtusk
Od Wydziału Administracyjnego, Stołu I
Do Rządu Gubernialnego Łomżyńskiego.
Raport.
Sporządzony przez powiatowego Architekta wraz z nasielskim Burmistrzem protokół
w sprawie regulacji miasta Nasielska zgodnie z planem, posiadającym Najwyższe
zatwierdzenie mam zaszczyt przedstawić pod rozpatrzenie i decyzję Rządu Gubernialnego.
P.O. Naczelnika powiatu [podpis], Zastępca [podpis], Prowadzący sprawę [podpis]
Akt z 19 lipca 1891 roku.
W wyniku wyniszczenia znacznej części miasta Nasielska przez pożar, który miał
miejsce w nocy z 11 na 12 czerwca br. i w związku z powstałą możliwością
urzeczywistnienia w tej części miasta jego regulacji posiadającej Najwyższe zatwierdzenie,
pułtuski powiatowy Inżynier-Architekt, po wytyczeniu na gruncie ulic zgodnie z tą regulacją,
rozpatrywał na miejscu wraz z Burmistrzem miasta Nasielska powstające w wyniku tego
liczne wątpliwości, a mianowicie:
1. Problemy związane z planowanym zajęciem licznych prywatnych placów pod zupełnie
nowe ulice lub też w związku ze zmianą przebiegu istniejących ulic lub ich znacznym
poszerzeniem.
114

2. Kwestie związane z zamknięciem istniejących wcześniej ulic, w wyniku czego obywatele
miasta tracą dostęp do swoich działek i będą zmuszeni do nabycia od kasy miejskiej
odcinków wydzielonych z tych ulic, każdy z nich przed swoim placem, ze zobowiązaniem
utrzymania go na swój koszt.
3. Kwestie związane z całkowitym zamknięciem niektórych ulic, które powinno być
realizowane etapami w miarę otwierania nowych ulic wraz ze sprzedażą obywatelom przez
kasę miejską działek wytyczonych z zamykanych ulic, przy czym niektóre [większe działki z
dostępem od innych ulic] mogły by być sprzedawane na zasadzie przetargu, inne zaś – i
takich jest najwięcej – które z powodu ich zbyt małej powierzchni nie nadają się pod
oddzielną zabudowę, lub jako że są położone w zamknięciu [tj. wzdłuż zamykanych ulic i nie
będzie do nich więcej dostępu], mogłyby być sprzedawane przez kasę miejską tylko
właścicielom sąsiadujących z nimi placów, lub też wreszcie niektóre działki od ulicy, które
okazują się być okrążonymi ze wszystkich stron placami należącymi do różnych osób,
mogłyby być sprzedawane na drodze przetargu wyłącznie właścicielom sąsiadujących z nim
placów. Ponieważ wycena działek prywatnych przekazywanych pod ulice w celu zakupienia
ich przez kasę miejską, jak również wycena placów, które powstaną w wyniku zamknięcia
istniejących wcześniej ulic z przeznaczeniem ich na sprzedaż właścicielom sąsiadujących
placów, a tym niemniej również i placów podlegających sprzedaży na drodze przetargu,
powinna być przeprowadzona przez osobę doświadczoną i uczciwą, to w związku z tym
również podział działek na kategorie sprzedawanych z przetargów i sprzedawanych
właścicielom sąsiadujących placów stanowi ważną kwestię. W związku z tym niżej podpisani
postanowili przedstawić tę kwestię wyższym Władzom i prosić o wyznaczenie do tego celu
odpowiedniej Komisji, jak to miało miejsce przy wprowadzeniu regulacji po pożarze miasta
Pułtuska, a ponieważ w tym ostatnim mieście wyznaczono w skład Komisji również
miejscowych obywateli, to w celu realizacji powyższej potrzeby z miasta Nasielska przez
Burmistrza zostali wskazani następujący uczciwi i doświadczeni nasielscy obywatele miejscy,
w celu wyboru z nich przez Władze odpowiedniej liczby osób, a dokładnie: Jan Grabowski,
Antoni Chęciński, Michał Jagoda, Lejba Engel, oraz spośród pogorzelców Rafał Rajngewerc i
Isser Borensztejn.
O czym i sporządzono niniejszy akt.
P.O. pułtuskiego powiatowego Inżyniera-Architekta [podpis], Burmistrz miasta Nasielska
[podpis]

115

k. 13r.
M. S. W., Naczelnik powiatu pułtuskiego, Referat Miejski
1 lipca 1891 r., nr 13268, Pułtusk
Wydział Administracyjny, Stół I
Do Rządu Gubernialnego Łomżyńskiego.
Raport.
Zwracając otrzymaną wraz z pismem z 25 czerwca br. nr 3112 prośbę Wajnsztochów
wraz z planem, mam zaszczyt donieść Rządowi Gubernialnemu, iż w raporcie z 25 czerwca
br. nr 13022 została wyłożona szczegółowo moja opinia odnośnie niemożliwości zezwolenia
na budowę w Nasielsku tymczasowych pomieszczeń.
Naczelnik powiatu [podpis], Zastępca [podpis], Prowadzący sprawę [podpis]

k. 14r.
Do Jaśnie Wielmożnego Pana Naczelnika powiatu pułtuskiego.
Prośba mieszkańców miasta Nasielska Jankiela i Abrama Wajnsztochów.
Nocą 11 czerwca w mieście Nasielsku w liczbie domów, które spłonęły znalazły się
również nasze dwa domy, położone w tym mieście na działkach nr 139 i 141, i my [w
związku z tym] nie mamy gdzie mieszkać. W wyniku tego mamy zaszczyt prosić Jaśnie
Wielmożnego Pana o pozwolenie nam na wybudowanie na naszych działkach dwóch
tymczasowych drewnianych baraków z jednocalowych desek o wymiarach 6,5 arszyna
długości, 4,5 arszyna szerokości i wysokości 3,5 arszyna w celu prowadzenia w nich handlu,
przy czym mamy zaszczyt dodać, iż wykupimy zaświadczenie II gildii również na drobny
handel, ale pożar pozbawił nas możliwości pozyskiwania środków na życie poprzez handel.
Szkic tych proponowanych baraków załączamy.
Za niepiśmiennego Abrama Wajnsztocha oraz za siebie podpisał się J. Wajnsztoch.
[zał. plan szopy, k. 15]

116

k. 18-19 rv.
Do Jaśnie Wielmożnego Pana Gubernatora Łomżyńskiego.
Prośba handlarzy – mieszkańców miasta Nasielska podpisanych niżej.
Zgodnie z postanowieniem Jaśnie Wielmożnego Pana wyłożonym w Ukazie Rządu
Gubernialnego my, pogorzelcy, zbudowaliśmy sobie w Nasielsku na miejskich placach
tymczasowe budki bez okien, palenisk i kominów w celu tymczasowego przechowywania i
sprzedaży resztek naszych towarów ocalałych z pożaru, a także w celu tymczasowego
umieszczenia w nich naszych rodzin, które pozostały bez schronienia. Takie budki jesteśmy
zobowiązani zlikwidować w ciągu dwóch lat. Po wybudowaniu tych tymczasowych budek na
placach miejskich zaczęliśmy prosić władze powiatowe o jak najszybsze sporządzenie
projektów odbudowy naszych spalonych domów na naszych własnych placach. Jako że
władze powiatowe nie mogły do tej pory pomóc nam w naszej prośbie z powodu tego, że
nowe ulice jeszcze nie powstały, a do tego nie wypłacono nam jeszcze odszkodowań z
ubezpieczenia na odbudowę spalonych domów, a przy tym przybliża się pora jesienna, to my,
rodziny które pozostały bez ciepłych ubrań, nie mające gdzie mieszkać, byliśmy zmuszeni
urządzić sobie we wspomnianych tymczasowych budkach maleńkie pokoiki w celu
tymczasowego umieszczenia w nich naszych małoletnich dzieci. Przy tym miejscowe władze
zakazują nam urządzania takich pokoików argumentując, iż Jaśnie Wielmożny Pan zezwolił
jedynie na budowę tymczasowych budek bez okien, palenisk i kominów.
Przy tym władze miejskie przekazały nam, iż jeśli nie zaczniemy przestrzegać
postanowienia Jaśnie Wielmożnego Pana odnośnie tworzenia wspomnianych pokoi
mieszkalnych we wspomnianych tymczasowych naszych budkach do 4 września, to zostaną
one natychmiast zburzone.
Będąc w sytuacji bez wyjścia jedyną naszą nadzieją jest odwołać się do miłosierdzia
Jaśnie Wielmożnego Pana z naszą uniżoną prośbą, przekazując poniższe:
a) Chociaż mieliśmy zaszczyt prosić Jaśnie Wielmożnego Pana o wydanie nam pozwolenia na
wzniesienie tymczasowych budek bez okien, palenisk i kominów, a nie na urządzanie w nich
pomieszczeń mieszkalnych, to liczyliśmy wtedy, iż plany odbudowy naszych domów zostaną
szybko sporządzone, a odszkodowanie z ubezpieczenia zostanie nam wypłacone; obecnie zaś
okazuje się, że domy nasze póki co jeszcze nie mogą być odbudowane, dlatego, że plany nie
zostały jeszcze sporządzone oraz nie wypłacono nam ciągle odszkodowań z ubezpieczenia.
b) W wyniku wyniszczającego pożaru znaczna liczba mieszkańców Nasielska została
pozbawiona majątku ruchomego, pozostała bez sprzętów, ciepłej odzieży i bez jakichkolwiek
pomieszczeń, a do tego w wyniku niewystarczającej liczby mieszkań wielu z nich było
zmuszonych do porozjeżdżania się po innych miejscowościach, a duża liczba osiadła w
Nasielsku w nieogrzewanych, nieprzeznaczonych do celów mieszkalnych budynkach, w
których, w obecnej zimnej porze, nie mogą dłużej żyć, szczególnie małe dzieci.
117

v) W przypadku pozbawienia nas możliwości organizowania tymczasowych mieszkań w
naszych budkach nie tylko nasze małe dzieci, lecz i my sami doświadczalibyśmy szkód na
zdrowiu, jeśli by przyszło nam przebywać w nieogrzewanych pomieszczeniach w ciągu
przybliżającej się pory jesienno-zimowej.
g) Tymczasowe nasze budki są zbudowane z bardzo cienkiego drewnianego materiału, są jak
szałasy, a przy tym stoją na działkach miejskich, a my obowiązaliśmy się zburzyć je w ciągu
dwóch lat.
W związku ze wszystkimi tymi okolicznościami ośmielamy się uciekać się pod opiekę
Jaśnie Wielmożnego Pana jako głównego Opiekuna, dbającego o dobro wszystkich
mieszkańców powierzonej Panu Guberni, w szczególności odpowiedzialnego za poprawę
losów nieszczęśliwych pogorzelców z najpokorniejszą prośbą, aby użalił się Pan nad nami i
naszymi nieszczęsnymi dziećmi, znajdującymi się w zimnych stodołach, nieprzeznaczonych
dla celów mieszkalnych bez ciepłej odzieży, i nie odmówił w miłosiernym swym
postanowieniu przykazać komu należy, aby pozostawił wykonane przez nas budki i
znajdujące się w nich pokoje mieszkalne, abyśmy mogli schronić w nich nasze rodziny i nie
niszczył ich, a także zezwolił nam na wybudowanie tymczasowych pomieszczeń
mieszkalnych w tych budkach do czasu odbudowy naszych spalonych domów na naszych
własnych placach.
Oczekując miłościwego postanowienia mamy zaszczyt być Jaśnie Wielmożnego Pana
uniżonymi sługami.
Łomża, 2 września 1891 r. [podpisy 20 osób]

k. 20 r.
Oficer Rezerwy Straży Miejskiej Guberni Łomżyńskiej
Nr 14, 4 września 1891 r., Nasielsk
Do Pana Gubernatora Łomżyńskiego.
Raport.
Jako wypełnienie polecenia Jaśnie Wielmożnego Pana z 2 września br. nr 9053 mam
zaszczyt donieść: w mieście Nasielsku pożar zniszczył 70 budynków mieszkalnych, w
których zamieszkiwało około 500 rodzin. Po pożarze część pogorzelców wyjechała z miasta.
Spośród pozostałych część znalazła nowe miejsca zamieszkania, a dokładnie 24 rodziny w 11
tymczasowych szałasach i stodołach, wybudowanych na działkach miejskich bez pieców i
okien. Około 400 rodzin zamieszkało w ocalałych od pożaru budynkach niemieszkalnych,
takich jak na przykład chlewy, stodoły, a także na poddaszach budynków mieszkalnych i w
piwnicznych jamach, przykrywając je deskami. Bardzo nieliczna część rodzin znalazła
miejsce w budynkach mieszkalnych w [nieczytelne] i mieszkaniach, których w obecnym
118

czasie więcej wolnych nie ma, a przy tym opłaty za wynajem mieszkań wzrosły dwukrotnie,
tak więc możliwość wynajmu mieszkania w budynku mieszkalnym była dostępna dla tylko
najbardziej [nieczytelne] rodzin, których wśród pogorzelców jest bardzo mało. Wilgoć i chłód
w zajmowanych obecnie przez pogorzelców pomieszczeniach [tekst urwany]

k. 25-26 rv.
Akt z 8 i 9 października 1891 roku.
Makowski powiatowy Inżynier-Architekt zgodnie z poleceniem Pana Naczelnika
powiatu makowskiego z 5 października 1891 r. nr 11752, w wyniku polecenia Pana
Naczelnika Guberni z 30 września br. przybył do miasta Nasielska w powiecie pułtuskim w
celu szybszego wykonania wewnętrznej regulacji miasta po pożarze, który zdarzył się w tym
roku, i sporządzenia dla pogorzelców projektów w celu odbudowy ich domów i budynków, i
po oględzinach pogorzeliska wraz z miejscowym powiatowym Inżynierem-Architektem w
obecności Burmistrza miasta Nasielska doszli do następujących wniosków: linia ulic według
nowego planu regulacyjnego, posiadającego Najwyższe zatwierdzenie jest już oznaczona na
miejscu słupami i wiechami, pozostała jedynie [do oznaczenia] część położona na skraju
miasta, która obecnie nie jest proponowana pod zabudowę, ale na której także w przeciągu
tego tygodnia zostaną wyznaczone ulice. Tak więc w obecnym czasie pogorzelcy i inni
mieszkańcy tego miasta mają już [wszystko] wyznaczone w terenie zgodnie z regulacją
posiadającą Najwyższe zatwierdzenie, a dokładnie który plac może być zabudowany, które
małometrażowe działki i jaka część ich placów będzie przeznaczona pod ulice oraz, oprócz
tego, które ulice w wyniku ich zamknięcia mogą zostać przez nich wykupione w celu
powiększenia ich podwórzy, przy czym na podstawie oświadczeń pogorzelców nie są oni w
stanie przystąpić do odbudowy dlatego, że nie otrzymali oni odszkodowań z ubezpieczenia za
ich spalone budynki bez względu na to, iż chcieliby wznieść budynki w możliwie jak
najkrótszym czasie, ponieważ mieszkają obecnie w stodołach, chlewach, tymczasowych
budkach bez kominów i w związku z nadchodzącą zimą podobne warunki mieszkalne będą
nie do zniesienia dla pogorzelców.
W celu szybszego urzeczywistnienia regulacji i bardziej efektywnego sporządzenia
projektów dla pogorzelców obszar miasta został podzielony między technikami na dwie
części: obszar na wschód od ulicy Przejście wziął na siebie makowski powiatowy InżynierArchitekt, a obszar na zachód od ulicy Przejście – miejscowy powiatowy Inżynier-Architekt;
a jako że mieszkańcy nie otrzymali odszkodowań z ubezpieczenia i nie są w stanie
zatroszczyć się o sporządzenie koniecznych i potrzebnych projektów, oraz o nabycie
materiałów i – w przypadku konieczności – placów, jak to wkrótce okaże się dla nich
niezbędnym, to powinni oni zwracać się ze swoimi potrzebami do Magistratu w celu
powiadomienia o tym odpowiedniego technika, przy czym dodaje się, iż spośród pogorzelców
jedynie ośmioro właścicieli przedłożyło dotychczas prośby odnośnie sporządzenia planów do
miejscowego powiatowego Inżyniera-Architekta, który sporządził już te plany i mogą zostać
one przedstawione pod rozpatrzenie Rządu Gubernialnego, przy czym tylko pięciu
119

pogorzelców otrzymało swoje plany w celu ich przedstawienia i zatwierdzenia, a pozostali zaś
nie zechcieli otrzymać sporządzonych planów; reszta zaś pogorzelców nie troszczy się w
ogóle o sporządzanie planów.
Na czym niniejszy akt zakończono i podpisano.
P.O. pułtuskiego powiatowego Inżyniera-Architekta [podpis], makowski powiatowy InżynierArchitekt [podpis], Burmistrz miasta Nasielska [podpis]

k. 67 rv.
M. S. W., Naczelnik powiatu pułtuskiego Guberni Łomżyńskiej, Wydział Administracyjny,
Referat Miejski
22 kwietnia 1892 r., nr 8598, Pułtusk
Od Wydziału Administracyjnego, Stołu I
Do Rządu Gubernialnego Łomżyńskiego.
Raport.
Sporządzone przez Komitet ds. regulacji miasta Nasielska dwa protokoły, a dokładniej
jeden dotyczący zamiany placów 115 i 116, należących do Altera Moszynę na plac pozostały
po zamknięciu ulicy Warszawskiej, stanowiący własność kasy miejskiej z wyliczeniem
wynagrodzenia za znajdujące się na wspomnianych placach murowane ściany, a drugi – z
wyliczeniem wynagrodzenia należnego Chaimowi Perelbergowi za części jego placów pod
numerami 114 i 115, które muszą być przekazane pod nową ulicę Warszawską, mam zaszczyt
przedstawić w załączeniu pod należne rozporządzenie Rządu Gubernialnego wraz z prośbą
Moszyna i Perelberga, dwoma planami i wyliczeniem wartości fundamentów pozostałych ze
spalonego domu należącego do Moszyna pod nr 116 w Nasielsku.
Naczelnik powiatu [podpis], Zastępca [podpis], Prowadzący sprawę [podpis]

k. 85 rv.
Ministerstwo Spraw Wewnętrznych, Departament Gospodarczy, Wydział V, Stół III
31 października 1893 r., nr 9686, Na podstawie Najwyższego polecenia
Do Pana Gubernatora Łomżyńskiego.
Pan Nasz Imperator na podstawie raportu Komitetu Ministrów 22 października 1893
roku wyraził Najwyższe zezwolenie na pozwolenie Rządowi Gubernialnemu Łomżyńskiemu
na sprzedaż miejscowych ziem właścicielom prywatnych nieruchomości o numerach 96, 97,
120

98, 99, 100, 142, 146 i 183 bez mórg dziesięciu znajdujących się w ich posiadaniu działek
ziemi miejskiej o łącznym obszarze trzystu osiemdziesięciu trzech i osiemdziesięciu siedmiu
setnych kwadratowych sążni za jednorazowe wynagrodzenie dla kasy miejskiej w wysokości
trzystu dwudziestu czterech rubli osiemdziesięciu i pół kopiejki, z tym, aby otrzymana ze
sprzedaży kwota została włączona do stałego kapitału miasta Nasielska. O takim Najwyższym
postanowieniu, przekazanym mi wraz z dziennikiem Komitetu Ministrów z 12 i 26
października 1893 roku uważam za swoją powinność zawiadomić Jaśnie Wielmożnego Pana
w związku z pismami nr 4271, 4272 i 5008 dla należnych do Pana rozporządzeń
wewnętrznych.
Sekretarz Stanu [podpis], Dyrektor [podpis]

k. 96-97 rv.
M. S. W., Łomżyński Gubernialny Inżynier i Architekt
Nr 234, Łomża, 7 lipca 1892 r.
Od Wydziału Administracyjnego, Referatu I
Do Rządu Gubernialnego Łomżyńskiego.
Raport.
Zgodnie z rozporządzeniem Rządu Gubernialnego z 19 czerwca br. nr 3152, zwracając
sporządzony protokół z projektem podziału działki miejskiej w mieście Nasielsku, a także i
działek prywatnych właścicieli, które muszą oni odstąpić pod regulację ulic, mam zaszczyt
przedstawić następujące wnioski.
Po możliwie jak najbardziej szczegółowym rozpatrzeniu tej sprawy na miejscu wraz z
miejscowym Inżynierem i Burmistrzem w obecności mieszkańców miasta Nasielska i
zainteresowanych osób okazało się, iż:
1. Ponieważ obecnie nie ma podstawy pozbawienia właścicieli działek nr 95, 96, 97, 98, 99,
100 i 140 prawa do światła, to i niezbędnym jest, aby odciąć od placu miejskiego
oznaczonego literami V, B, A zaułek o szerokości 12 sążni na całej długości tych działek.
Właściciele tych działek do tej pory korzystali bez opłat z miejskich placów
oznaczonych literami V, B, A nie tylko w celu dostępu do światła, lecz również w celu
wjazdu na swoje podwórza i do swoich pomieszczeń, i przywykli uważać teren ten za swoją
własność; przy tym nieruchomości czyli ich działki są niepełnowymiarowe, a w głębi
przylegają do nich sąsiednie nieruchomości innych właścicieli, i dlatego zaułek powinno
pozostawić się dla światła i umożliwienia swobodnego przejazdu w ogóle, a w szczególności
w czasie pożaru. Ludzie ci są biedni i jeśli by nawet nabyli te place, to nie tylko nie mieliby
jak ich zabudować, ale nawet ogrodzić ich nie byli by w stanie, a place te służyłyby jak i
121

wcześniej jako składowiska dla wszelkich nieczystości; przy tym place te według nowej
regulacji znajdą się w widocznym i tętniącym życiem w związku z handlem miejscu.
Place Perelmutera nr 146 [145?] i Finkelsztejna nr 118, które będą przeznaczone na
ulice znajdują się w pobliżu placu targowego w miejscu dogodnym dla handlu, a ponieważ
ludzie ci są bardziej zamożni, to było by pożądanym, aby place te zostały przez nich nabyte.
Prośba właściciela nieruchomości nr 123 Josela Cukermana nie zasługuje na uwagę,
ponieważ jeśli chodzi o jego sytuację majątkową, to zgodnie z oświadczeniem obecnych
mieszkańców miasta znajduje się on w nie lepszym położeniu, niż właściciele wspomnianych
wyżej nieruchomości; przy tym jego plac w chwili obecnej mógłby pozostać do ostatecznego
uregulowania ulicy Warszawskiej i zostać wyceniony później, a znajdujący się na tej działce
dom rozpada się i reprezentuje sobą małą wartość, więc płacić za niego w chwili obecnej było
by niekorzystnym dla kasy miejskiej. W wyniku tego kasa miejska nabyłaby jedynie sam
plac.
W związku z tym, że place oznaczone literami A i B znajdują się w korzystnym
miejscu, to należałoby się spodziewać, iż w trakcie przetargu otrzyma się za nie równie
korzystną cenę, a dlatego też należałoby na ich sprzedaż zgodnie z rezolucją wyłożoną przez
Pana Naczelnika Guberni w odpowiedzi na prośbę Cukermana [tekst urwany].

k. 113 r.
Protokół z 24 czerwca 1893 roku.
W związku z postanowieniem Pana Naczelnika powiatu pułtuskiego z 22 czerwca br.
nr 13126 Burmistrz miasta Nasielska, wezwawszy na dzień dzisiejszy do Magistratu
mieszkańców tego miasta – pogorzelców, którzy po uprzednim zapoznaniu się z zawartością
tego postanowienia oznajmili, iż wyrażają oni chęć wybudowania tymczasowych baraków na
wskazanych placach, i że zobowiązują się je rozebrać po upływie dwóch lat na pierwsze
żądanie władz administracyjnych, oraz zgadzają się nie zwracać w tej sprawie do sądu, a na
dowód tego własnoręcznie się podpisują.
[podpisy 19 osób], Wojciech Rybakowski z powodu swojej niepiśmienności prosi, aby
podpisać się za niego.

k. 116 rv.
Protokół z posiedzenia 4 czerwca 1893 roku.
W wyniku polecenia Naczelnika powiatu pułtuskiego z 22 maja br. nr 10736 pułtuski
powiatowy Inżynier-Architekt, wraz z Burmistrzem i ławnikami miasta Nasielska,
dokonawszy oględzin miasta, utwierdził się, iż pogorzelcy po ostatnim pożarze, który zdarzył
122

się 8 maja br., przy zapełnieniu istniejących pomieszczeń przez pogorzelców, którzy
ucierpieli w wyniku pożaru z 1891 r. i wybudowaniu od tego czasu jedynie 9 nowych domów
mieszkają albo w nadzwyczajnej ciasnocie wraz z innymi, częściowo w miejskiej szopie
strażackiej, częściowo zaś na podwórzach, i dlatego też oczywista jest skrajna potrzeba
wybudowania dla nich tymczasowych pomieszczeń typu baraków.
Dla postawienia tych baraków obecnie nie znaleziono innego miejsca w mieście niż w
Rynku wzdłuż spalonej strony jego zabudowy, a jeśli by okazało się niemożliwym
pomieszczenie wszystkich potrzebujących we wskazanym rzędzie tych baraków, to
należałoby przeznaczyć dla tego celu również pas przy zachodniej stronie Rynku, również
częściowo spalonej w ostatnim pożarze. Rzędy tych baraków mogą być postawione w
odległości 2 sążni od linii spalonych domów przy Rynku, lub tych które pozostały, i miałyby
głębokość 3 sążni, lecz jeśli chodzi o ich długość, to należałoby ją uzależnić od liczebności
rodzin pogorzelców i ich potrzeb gospodarczych.
Aby zaś dać czas pogorzelcom na odbudowę, należałoby dać im możliwość
korzystania z baraków w ciągu dwóch lat z zachowaniem obowiązku wyburzenia ich po
upływie tego terminu.
O czym sporządzono niniejszy protokół.
P.O. pułtuskiego powiatowego Inżyniera-Architekta [podpis], Burmistrz miasta Nasielska
[podpis], Ławnicy [3 podpisy]
k. 117
Plan położenia baraków dla pogorzelców na Rynku w Nasielsku [w załączeniu].
Sprawdzono 5 czerwca 1893 r., P.O. pułtuskiego powiatowego Inżyniera-Architekta [podpis]

k. 119 r.
Protokół z działań nasielskiego Komitetu Sanitarnego.
16 lipca 1893 r.
Sanitarny Komitet, kontynuując swoje działania związane z poprawą stanu sanitarnego
miasta uznał, iż w wyniku mającego miejsce w mieście Nasielsku 8 maja br. pożaru, który
zniszczył 35 domów mieszkalnych, wiele rodzin, w większości znajdujących się w skrajnej
biedzie, zamieszkuje wraz z innymi rodzinami i w związku z tym powietrze w tych
mieszkaniach jest zepsute i nie da się przestrzegać należytej czystości.
W związku z powyższym, mając na uwadze, iż podobna sytuacja wraz z nadejściem
jesieni przy zamkniętych oknach i drzwiach mieszkań może źle odbić się na mieszkańcach
poprzez pojawienie się chorób zakaźnych, a dokładniej tyfusu, Komitet Sanitarny w celu
uniknięcia tego uznał za konieczne zwrócić się z prośbą o szybsze wydanie pozwoleń dla
123

biednych pogorzelców na budowę tymczasowych drewnianych budek, o czym i sporządzono
niniejszy protokół.
Burmistrz miasta Nasielska [podpis], Członkowie [6 podpisów]

k. 162 rv.
Protokół Wydziału Budowlanego Rządu Gubernialnego Łomżyńskiego.
4 października 1893 r., nr 9.
W wyniku pisma Wydziału Administracyjnego z 26 sierpnia br. nr 5728 Wydział
Budowlany, rozpatrzywszy protokół Komisji z 8 lipca 1892 roku, dotyczący wyceny placów
przekazywanych pod ulice w związku z regulacją miasta Nasielska uznał tenże protokół za
prawidłowy; wycena przekazywanych pod ulice działek prywatnych właścicieli, jak również i
miejskiego placu, przeznaczonego na zamianę na wyłożonych w protokole warunkach, po
zapoznaniu się z aktualnymi cenami za działki w mieście Nasielsku została uznana za
niewygórowaną, korzystną dla kasy miejskiej, przy czym zaś i zainteresowane osoby wyraziły
na taką wycenę zgodę, za wyjątkiem jednego Abrama Kruznera, który nie ma żadnej
podstawy na wyrażenie niezgody dla wyceny jego placu, jak również jej nie wyraził.
W związku z powyższym Wydział Budowlany uważa, iż z protokołem Komisji
należałoby się zgodzić. O tym i sporządzono niniejszy protokół w celu przedstawienia go
wraz załącznikami Rządowi Gubernialnemu.
Gubernialny Inżynier i Architekt [podpis], Zastępca Gubernialnego Inżyniera i Architekta
[podpis]

124

1 X 2021-30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Białymstoku, 8 Rząd Gubernialny Łomżyński, sygn. 291
Akta Rządu Gubernialnego Łomżyńskiego
Wydział Administracyjny, Referat III

O regulacji Ostrołęki
k. n-n
Gubernator Łomżyński, Od Rządu Gubernialnego, Wydział Administracyjny, Referat I
14 stycznia 1900 r., nr 278, Łomża
O sporządzeniu nowych regulacyjnych planów miast.
Do Panów Naczelników powiatów i Prezydenta miasta Łomży.
Z posiadanych przez Rząd Gubernialny danych wynika, iż mieszkańcy miast
powierzonej mi Guberni bardzo często zwracają się z prośbami o wydanie pozwoleń na
budowę domów mieszkalnych i budynków gospodarczych z zachowaniem regulacyjnej linii
ulic w związku z tą okolicznością, iż większa część [ich?] nieruchomości jest przeznaczona
na poszerzenie ulic według planów regulacyjnych, tak więc po wywłaszczeniu i przekazaniu
na własność miastu niezbędnej dla wskazanego celu części ziemi pozostały pod zabudowę
plac okazuje się być w rzeczywistości niepełnowymiarowym i nie zachowującym ustalonej
przez zasady budowlane powierzchni podwórza. W związku z tym Rząd Gubernialny, aby nie
ograniczać właścicieli w ich prawach posługiwania się swoją własnością jest zmuszony
[nieczytelne] od tych właścicieli [notarialnego?] zobowiązania się do tego, aby w przypadku
[nieczytelne] regulacji ulic wyburzyli oni bezzwłocznie na swój rachunek dane budynki.
Przy takim warunkowym wydawaniu pozwoleń na budowę prawidłowa regulacja
miast nie może oczywiście w niedalekim czasie zostać zrealizowana, tym bardziej, że jak
wynika to z projektów wpływających pod zatwierdzenie Rządu Gubernialnego, obecne plany
regulacyjne miast w związku ze zmieniającymi się wraz z upływem czasu miejscowymi
uwarunkowaniami powodują inne trudności w zastosowaniu ich w praktyce przy wypełnieniu
oznaczonej regulacji nie tylko jeśli chodzi o uporządkowanie ulic, ale i w aspekcie
wywłaszczenia pod ich poszerzenie niezbędnych działek ziemi z prywatnych własności,
ponieważ w licznych wypadkach należałoby nabyć ze środków miasta całe nieruchomości ze
125

znajdującymi się na nich cennymi zabudowaniami, a przy tym kasy miejskie nie mają
wystarczających środków na pokrycie tak znacznych wydatków, nie będących na ich siły.
W celu zniesienia przywołanych wyżej trudności, przeszkadzających w realizacji
regulacji miast w najbliższym czasie koniecznym jawi się zmiana istniejących planów z
zachowaniem poniższych warunków:
1. Należy sporządzić dokładny plan obecnego położenia miasta z natury, a dopiero później,
po jego sporządzeniu, przeprowadzić regulację ulic z ustaleniem szerokości głównych i
drugorzędnych ulic która, w związku z miejscowymi warunkami, okaże się możliwą do
wykonania i zapewni przeprowadzenie regulacji danego miasta z sukcesem za możliwie jak
najmniejszym obciążeniem kas miejskich i z zachowaniem warunków bezpieczeństwa
przeciwpożarowego i sanitarnego, orientując się przy tym na posiadający już Najwyższe
zatwierdzenie zmian plan miasta Makowa.
2. W celu wykonania prac związanych ze sporządzeniem wskazanych planów należy zaprosić
i nająć [za wynagrodzeniem] ze środków kas miejskich przysięgłych geometrów, którzy by z
zachowaniem całkowitej dokładności zdjęli z natury plan obecnego położenia danego miasta.
W związku z powyższym polecam Jaśnie Wielmożnemu Panu bezzwłocznie polecić
miejscowemu Magistratowi miejskiemu omówić kwestię [zmiany?] istniejącego planu
regulacyjnego miasta Ostrołęki ze środków miejscowej kasy miejskiej wraz ze szczegółowym
wyłożeniem w protokole ze zgromadzenia wszystkich tych przyczyn i podstaw, z powodu
których, w związku z miejscowymi warunkami, istniejący obecnie plan stanowi utrudnienie
dla realizacji wyznaczonej zgodnie z nim regulacji ulic i jak dokładnie należałoby ów plan
zmienić.
Wszystkie te dane wraz z oświadczeniami zaproszonych przez Magistraty geometrów
o wysokości żądanego za wypełnienie wskazanych prac wynagrodzenia należy poddać
rozpatrzeniu przez Urząd powiatowy, a następnie całą sprawę z kopią decyzji przedstawić w
możliwie krótkim czasie.
Oryginał podpisał P.O. Gubernatora Szambelan Dworu Jego Imperatorskiej Mości Baron
Korf”, Wice-Gubernator Łabudziński, Radny A. Skroboński
Spisał prowadzący sprawę Ejbich
Za zgodność z oryginałem: Prowadzący sprawę [podpis]

126

k. 6-10 rv
Protokół z 12 czerwca 1905 roku.
Komitet w składzie Naczelnika powiatu ostrołęckiego, jego Zastępcy ds.
administracyjno-gospodarczych, powiatowego Inżyniera-Architekta, Burmistrza miasta
Ostrołęki, miejskich Ławników i [nieczytelne] obywateli rozpatrzył sporządzony przez
Geometrę Starzyńskiego zgodnie z kontraktem zawartym przez niego z Rządem
Gubernialnych Łomżyńskim 29 marca 1900 r. plan obecnego położenia miasta Ostrołęki i
zaprojektował nową regulację miasta w następujący sposób:
A. Granice miasta
Odnosząc się do Ukazu Rządu Gubernialnego z 22 marca 1903 r. nr 1452 i biorąc pod
uwagę miejscowe uwarunkowania, jako początkowy punkt ziem znajdujących się w granicach
miasta Ostrołęka wyznaczono punkt na północno-zachodnim rogu ziem proponowanych do
włączenia w granice miasta na przecięciu ziem należących do ostrołęckiej kasy miejskiej z
ziemiami majątku Łęczyska i z rzeką Narwią. Z tego punktu granica miasta w północnowschodnim kierunku zostaje wyznaczona wzdłuż brzegu rzeki Narwi do ziem folwarku
Czeczotka. Później nachyla się wzdłuż ziem tego folwarku i idzie w kierunku wschodnim
przez ziemie ostrołęckiej kasy miejskiej, obejmując część ziem przedmieścia
Konstantynówka. Dochodząc do punktu, w którym ziemie folwarku Czeczotka skręcają
prawie pod kątem prostym na północ, proponowana granica miasta biegnie w kierunku
południowym przez ziemie mieszczan-rolników miasta Ostrołęki i chłopów z przedmieścia
Konstantynówka do punktu, znajdującego się na środku szosy Łomżyńskiej. Z tego punktu na
środku mostu granica miasta jest wyznaczona w prawie idealnie południowym kierunku przez
ziemie mieszczan-rolników miasta Ostrołęki do punktu, wybranego na szosie Ostrowskiej i
znajdującego się w odległości około 240 sążni od ostatniej działki ziem ostrołęckiej kasy
miejskiej (o które toczy się spór z F. Olszewskim). Ze wspomnianego punktu granica miasta
kieruje się na południowy zachód w linii prostej przez ziemie mieszczan-rolników miasta
Ostrołęki i las kasy miejskiej do jego trzeciego końca przy granicy majątku Pomiany. Z tego
punktu granicę miasta wyznaczono w południowo-zachodnim kierunku przy granicy wsi
Pomiany, dalej skręca ona na północny zachód przy granicy wsi Łęczyska i dochodzi
[początkowego?] punktu, znajdującego się na skrzyżowaniu ziem wsi Łęczyska, ziem
ostrołęckiej kasy miejskiej i rzeki Narwi.
B. Regulacja istniejących ulic i położenie nowo projektowanych ulic
1. Na brzegu rzeki Narwi na całej jego długości w granicach miasta należy wyznaczyć
nadbrzeżną ulicę o szerokości 12 sążni i nazwać ją „Bulwary”.
2. Ulicę Rybacką zamknąć.
3. Ulicę Farną poszerzyć do 8 sążni od strony północnej.
4. Ulicę Łomżyńską poszerzyć do 8 sążni od strony północnej do mostu, a dalej – do 10 sążni.
127

5. Ulicę Ostrowską do Studziennej od Rynku poszerzyć do 6 sążni na wschodniej stronie przy
zachowaniu istniejącego zakrętu w związku z niemożliwością wyprostowania ulicy w
związku z małometrażowymi placami po obu jej stronach; od ulicy Studziennej do załamania
jezdnia na 8 sążni, od załamania do granic miasta – 10 sążni.
6. Ulicę Różańską od Rynku do Studziennej należy poszerzyć do 6 sążni, zaczynając
poszerzenie na zachodniej stronie, a przedłużenie ulicy Różańskiej (ulicę Goworowską)
należy poszerzyć do granic miasta na 8 sążni.
7. Ulicę Cygańską poszerzyć do 6 sążni ze strony zachodniej.
8. Ulicę Żupniczą zamknąć.
9. Zaułek po wschodniej stronie byłego Magazynu Solnego zamknąć.
10. Po południowej stronie Magazynu Solnego do granicy wsi Łęczyska wytyczyć nową ulicę
o szerokości 8 sążni i przedłużyć ją do ulicy Cygańskiej pod nazwą ulicy Solnej.
11. Po zachodniej stronie dawnego Magazynu Solnego w stronę rzeki Narwi wytyczyć ulicę o
szerokości 10 sążni i nazwać ją „Biała”.
12. Taką samą ulicę wytyczyć od Solnej za ziemiami należącymi do Departamentu
Wojskowego do Narwi o szerokości 10 sążni i nazwać ją ulicą Średnią.
13. Przeprowadzić nową ulicę prawie równolegle do granic wsi Łęczyska od Narwi przez
ziemie kasy miejskiej, mieszczan-rolników i przez las należący do kasy miejskiej do granicy
wsi Pomiany, o szerokości 10 sążni pod nazwą „Zachodnia”.
14. Przedłużyć ulicę Studzienną na zachód do połączenia z ulicą Solną nadając jej szerokość 8
sążni.
15. Klin powstały przy połączeniu ulic Solnej i Studziennej pozostawić jako miejski skwer.
16. Przeprowadzić nową ulicę od Studziennej na południe przy cmentarzu żydowskim do
granic miasta o szerokości 10 sążni i nazwać ją „Młoda”.
17. Między wyżej wspomnianą ulicą i ulicą Goworowską od ulicy Studziennej na południe do
granic miasta poprowadzić nową ulicę o szerokości 10 sążni i nazwać ją „Stara”.
18. Zaułek na południe od Magazynu Solnego do ulicy Studziennej poszerzyć do 8 sążni ze
strony wschodniej i nazwać go ulicą Krótką.
19. Zaułek między wspomnianą ulicą a ulicą Cygańską zamknąć.
20. Na zachód od ulicy Goworowskiej do Starej przy nieruchomości Joska Rotbanda
wyznaczyć plac o szerokości ok. 30 sążni.
21. Od wspomnianego placu do granic wsi Łęczyska na skraju lasu wyznaczyć ulicę o
szerokości 10 sążni i nazwać ją ulicą Polną.
128

22. Od granicy wsi Łęczyska przez las miejski przy koszarach do ulicy Ostrowskiej
przeprowadzić nową ulicę; od granic Łęczysk do Goworowskiej o szerokości 10 sążni, a od
Goworowskiej do Ostrowskiej – 11 sążni i od Ostrowskiej do Prostej o szerokości 10 sążni, i
nazwać ją ulicą Warszawską.
23. Wyznaczyć nową ulicę od granic majątku Łęczyska przy północnej stronie cmentarza
żydowskiego do ulicy Młodej o szerokości 10 sążni i nazwać ją „Boleść”.
24. Wyznaczyć nową ulicę od granic wsi Łęczyska przy południowej stronie cmentarza
żydowskiego do ulicy Ostrowskiej o szerokości 10 sążni i nazwać ją „Południowa”.
25. Zamknąć zaułki między ulicami Różańską i Ostrowską, oraz Rynkiem i Studzienną.
26. Ulicę Gołębią poszerzyć do 6 sążni od południowo-wschodniej strony.
27. Zamknąć ulicę Stodolną i zaułki na południe od tej ulicy.
28. Wyznaczyć plac targowy frontem do ulicy Ostrowskiej o szerokości 52 sążni i długości 94
sążni, i połączyć go z ulicą Goworowską za pośrednictwem ulicy o szerokości 10 sążni, którą
należy nazwać ulicą Małą, i z ulicą Warszawską za pośrednictwem ulicy o szerokości 10
sążni, którą należy nazwać ulicą Krzywą.
29. Przeprowadzić nową ulicę od Goworowskiej do Krzywej równolegle do Warszawskiej o
szerokości 6 sążni i nazwać ją Wąską.
30. Poprowadzić ulicę od Krzywej po północnej stronie placu Cerkiewnego w czterech
zakrętach do ulicy Łomżyńskiej przy żeńskim gimnazjum o szerokości 10 sążni i nazwać ją
Szkolną.
31. Przeprowadzić ulicę od Krzywej do Prostej z czterema załamaniami o szerokości 10 sążni
i nazwać ją Spokojną.
32. Między ulicami Goworowską i Ostrowską oraz między Warszawską i granicą miasta
wytyczyć trzy ulice łączące ulicę Warszawską z granicą miasta o szerokości 8 sążni każda i
nazwać pierwszą ulicę od Różańskiej – Żołnierską, drugą, która będzie stanowić przedłużenie
Krzywej – Krzywą, a trzecią – Mieszczańską.
33. Następnie poprowadzić nową ulicę od Południowej do granic miasta i nazwać ją Samotną.
34. Zamknąć zaułki między ulicami Ostrowską, Łomżyńską, Św. Krzyża i Studzienną.
35. Ulicę Św. Krzyża poszerzyć do 8 sążni od południowo-zachodniej strony ulicy, a po
północnej stronie działki – od wschodniej.
36. Przy kościele od strony zachodniej wytyczyć plac, granice którego stanowiłyby linie,
będące przedłużeniem zachodniej strony ulicy Św. Krzyża i północnej ściany murowanego
ogrodzenia kościoła.
129

37. Po wschodniej stronie kościoła od ulicy Smutnej do rzeki Narwi wytyczyć nową ulicę o
szerokości 6 sążni i nazwać ją Kościelną.
38. Po północnej stronie kościoła od ulicy Kościelnej do ulicy Św. Krzyża wytyczyć ulicę o
szerokości 12 sążni i nazwać ją Zakościelną.
39. Ulicę od kościoła do cmentarza poszerzyć do 10 sążni i nazwać Wspólną.
40. Ulicę od Studziennej do kościoła poszerzyć do 6 sążni i nazwać „Przejazd’.
41. Nową ulicę między Ostrowską i Wspólną, zaczynającą się w pobliżu nowego rynku w
czterech zakrętach poprowadzić do Wspólnej szerokością 8 sążni i nazwać Nową.
42. Nową ulicę poprowadzić od Łomżyńskiej (przy schronisku) do rzeki Narew o szerokości
8 sążni i nazwać ją Aleksandrowską.
43. Nową ulicę między Nową a Szkolną i jej przedłużenie za szkołą nazwać Parkową, i nadać
jej szerokość 8 sążni.
44. Ulicę po zachodniej stronie cmentarza od Długiej do rzeki nazwać Cmentarną; szerokość
12 sążni.
45. Ulicę po wschodniej stronie cmentarza o szerokości 10 sążni nazwać Św. Jakuba.
46. Ulicę po północnej stronie cmentarza o szerokości 10 sążni nazwać Św. Anny.
47. Ulicę od Aleksandrowskiej, przechodzącą na południe od cmentarza i po północnej
stronie ziem Departamentu Wojskowego do Alei Miejskiej o szerokości 10 sążni nazwać
Długą.
48. Działkę między Długą a cmentarzem dołączyć do cmentarzy.
49. Ulicę od Łomżyńskiej do cmentarza o szerokości 8 sążni nazwać Dobrą.
50. Ulicę od Łomżyńskiej w pobliżu ziem Departamentu Wojskowego do Długiej o
szerokości 8 sążni nazwać Magazynową.
51. Działkę między ulicami Parkową, Spokojną i poprzeczną [linią?] pozostawić z
przeznaczeniem na Skwer, a działkę między Parkową, Spokojną i Skwerową do poprzecznej
[linii?] dołączyć do Parku.
52. Ulicę między Parkową a poprzeczną [linią?] od Skweru do ulicy Prostej o szerokości 10
sążni nazwać Skwerową.
53. Ulicę po północnej stronie Ostrowskiej od ulicy Spokojnej do granic miasta o szerokości
10 sążni nazwać Złotą.
54. Ulicę od Złotej przy Parku miejskim do ulicy Łomżyńskiej o szerokości 10 sążni, i od
Łomżyńskiej do granic folwarku Czeczotka o szerokości 8 sążni nazwać Zieloną.
130

55. Ulicę naprzeciwko Południowej od Ostrowskiej do granic folwarku Czeczotka o
szerokości 10 sążni nazwać Wschodnią.
56. Ulicę od Prostej do granicy folwarku Czeczotka o szerokości 10 sążni nazwać Orlą.
57. Ulicę od Łomżyńskiej do granic Czeczotki o szerokości 10 sążni nazwać Zamiejską.
58. Ulicę na północ od Złotej na odcinku od Zielonej do granic miasta o szerokości 8 sążni
nazwać Niecałą.
59. Ulicę od Studziennej na południe od zabudowań byłego klasztoru o szerokości 10 sążni
nazwać Klasztorną.
60. Ulicę od Studziennej na północ od zabudowań byłego klasztoru o szerokości 10 sążni
nazwać Prostą.
61. Ulicę naprzeciwko Parku od Zielonej do granicy miasta o szerokości 10 sążni nazwać
„Nawrót”.
62. Ulicę po północnej stronie ulicy Św. Jakuba do Orlej o szerokości 10 sążni nazwać
„Widok”.
Spośród kwartałów powstałych pomiędzy opisanymi ulicami należy oznaczyć jako
murowane kwartały ograniczone następującymi ulicami: Bulwarami, Białą, Krótką, Starą,
Skwerem, Małą, placem targowym i ulicą Nową do Bulwarów.
Sporządzony zgodnie z powyższymi wskazaniami plan projektowanego położenia
miasta Geometra Starzyński jest zobowiązany przedstawić pod rozpatrzenie Wydziału
Budowlanego Rządu Gubernialnego w jednym egzemplarzu wraz z wyjaśnieniem przyczyn
opóźnienia w sporządzeniu planów.
Naczelnik powiatu [podpis], Zastępca Naczelnika powiatu [podpis], powiatowy InżynierArchitekt [podpis], za Burmistrza miasta Ostrołęki [podpis], Ławnicy [podpisy], Sekretarz
[podpis]
k. 14 r.
Ministerstwo Spraw Wewnętrznych, Łomżyńska Gubernialna Komisja ds. Chłopskich
1 lipca 1911 r., nr 2417, Łomża
Do Rządu Gubernialnego Łomżyńskiego.
W wyniku pisma z 25 lipca 1909 r. nr 2905 Gubernialna Komisja ma zaszczyt
przekazać niniejszym kopię swojego postanowienia z 28 maja 1911 r. nr 192 w sprawie
włączenia w nowy plan regulacyjny miasta Ostrołęki spisu ziem chłopskich przedmieścia
Konstantynówka.
Stały Członek Komisji [podpis], Za Sekretarza Komisji [podpis]
131

k. 15-17 rv.
Kopia. Postanowienie Łomżyńskiej Gubernialnego Komisji ds. Chłopskich
Nr 192, 28 maja 1911 r.
Przewodniczył Wice-Gubernator A.V. Ânovskij, uczestniczyli: Stały Członek Komisji S.I.
Zybin”, komisarze: A.N. Lûbimov”, E. O. Konahevič”, Baron V.G. von der Osten-Sacken,
K.N. Infelicyn” i N.E. Kir’ânov”.
Wysłuchano raportu w sprawie włączenia w nowy regulacyjny plan miasta Ostrołęki
części przedmieścia Konstantynówka.
Okoliczności sprawy: Rząd Gubernialny Łomżyński w piśmie z 25 lipca 1909 r. nr
2905 powiadomił, iż proponuje się włączyć do nowego regulacyjnego planu miasta Ostrołęki
podlegającego Najwyższemu zatwierdzeniu część ziem chłopskich przedmieścia tego miasta
Konstantynówka z podporządkowaniem właścicieli tych ziem Ustawie Budowlanej i innym
aktom prawnym, obowiązującym w miastach miejscowego kraju.
W związku z tym, przekazując w załączeniu: 1) projekt nowego regulacyjnego planu
miasta Ostrołęki; 2) plan ziem chłopskich przedmieścia Konstantynówka; 3) opinię
Komisarza ds. chłopskich powiatu ostrołęckiego z 6 września 1902 r. nr 1096, Rząd
Gubernialny poprosił Gubernialną Komisję ds. Chłopskich o rozpatrzenie niniejszej sprawy i
powiadomienie go o swojej opinii poprzez przekazanie jej kopii.
W piśmie Komisarza powiatu ostrołęckiego, skierowanym do Naczelnika powiatu z 6
września 1902 r. nr 1096 napisano: W wyniku pisma Jaśnie Wielmożnego Pana z 5 sierpnia
br. nr 9776 wraz ze zwrotem kopii postanowienia Urzędu Powiatowego z 11 lipca br. i
polecenia Rządu Gubernialnego nr 2847 mam zaszczyt powiadomić, iż nie znajduję
przeszkód przeciwko rozszerzeniu granic miasta Ostrołęki do zakresu, opisanego we
wspomnianym postanowieniu Urzędu Powiatowego, jednakże pod tym niezmiennym
warunkiem, aby ziemie chłopskie wsi Konstantynówka poprzeplatane z ziemiami mieszczan
miasta Ostrołęki i przylegające prawie do samego miasta były wyjęte spod ograniczeń,
przewidzianych w art. 524 postanowienia Komitetu Zarządzającego i spod posiadających
Najwyższe zatwierdzenie z 11 czerwca 1891 r. zasad prawnych o porządku wywłaszczenia,
przekazania w najem lub w zastaw chłopskich siedzib i ziem w guberniach Królestwa
Polskiego, i poddane zostały działaniu zasad przewidzianych w postanowieniu z 6 kwietnia
1873 r., odnośnie zwolnienia mieszkańców miast i przedmieść w guberniach Królestwa
Polskiego od czasowych ograniczeń w prawie rozporządzania nieruchomą własnością, nabytą
na podstawie ukazów z 19 lutego 1864 r. i 28 października 1866 r., jako że w przeciwnym
wypadku ziemie te, pozostając podległe ograniczeniom prawnym z 11 czerwca 1891 r. mogły
by być czynnikiem stale spowalniającym sprawę prawidłowego poszerzenia miasta i plan
regulacyjny nie spełniłby zaplanowanego celu.
W dzienniku powiatowego ostrołęckiego Urzędu z 11 lipca 1902 r. nr 141 wyłożono:
Zgromadzenie Rządu Powiatowego przy udziale Burmistrza miasta Ostrołęki i ławników
132

Magistratu wysłuchało polecenia Rządu Gubernialnego Łomżyńskiego z 14 czerwca 1902 r.
nr 2847 odnośnie wypracowania projektu poszerzenia granic miasta Ostrołęki przy
sporządzeniu nowego regulacyjnego planu tego miasta. Wziąwszy pod uwagę, iż miasto
Ostrołęka ciągle rozrasta się poprzez wznoszenie nowych zabudowań o charakterze czysto
miejskim, w głównej mierze w kierunku: 1. stacji kolejowej Ostrołęka na linii szosy
Ostrołęka-Ostrów; 2. w kierunku koszar wojskowych, położonych w Sztabie Nowogrodzkim
wzdłuż linii szosy Warszawa-Kowno; 3. w majątku Łęczyska w gminie Rzekuń wzdłuż linii
będącej przedłużeniem ulicy Studziennej; a również i częściowo: 4. wzdłuż drogi wiodącej do
wsi Goworki w gminie Rzekuń, położonej wewnątrz kąta, tworzonego przez szosę Ostrowską
i Kowieńską; Członkowie Zgromadzenia Urzędu Powiatowego oraz Członkowie Magistratu
uznali, iż z powodu tego, iż Magistrat nie posiada przywilejów, które określałyby przestrzeń
miasta Ostrołęka w rejonie, który będzie obejmował przyszłe granice miasta, to [w granice
miasta] powinny wejść nie tylko wszystkie zabudowania miejskie powstałe poza granicami
miasta ustanowionymi przez plan regulacyjny posiadający Najwyższe zatwierdzenie z 10
sierpnia 1886 r., lecz też i leżące poza tymi zabudowaniami, oraz podlegające w aspekcie
administracyjnym miejskiemu Magistratowi grunty, które, jak należy się spodziewać, zostaną
zabudowane w nieodległej przyszłości.
Cel ten byłby osiągnięty poprzez ustanowienie nowej granicy miasta na obszarze
wskazanym w protokole z posiedzenia Magistratu miasta Ostrołęki z 26 marca tegoż roku,
jako że w projektowaną przez ten protokół granicę weszłyby wszystkie wyżej opisane
miejsca, a oprócz tego wszystkie wsie, które chociaż nie przylegają do miasta, to mają czysto
miejski charakter i stanowią część miasta nie tylko w aspekcie administracyjnym, lecz
również według wysokości wpłacanych przez nie rządowych podatków i miejskich poborów.
Jednakże, jako że w opinii Łomżyńskiego Gubernialnego Inżyniera takie granice
miasta jawią się jako zbyt obszerne i pociągnęłyby za sobą przyłączenie do miasta terytorium
o charakterze wiejskim, to Zgromadzenie Urzędu Powiatowego i Członkowie Magistratu
doszli do wniosku, iż wyłączywszy ze wspomnianego projektu oddzielne wsie, nowe granice
regulacyjne należałoby przeprowadzić w takim kierunku: z północy od rzeki Narew przy
ujściu strumyka osady młyńskiej Czeczotki do szosy Kowieńskiej przy moście nr 11 na
drugiej wiorście (licząc od mostu na Narwi); ze wschodu przez ziemie mieszczan-rolników
miasta Ostrołęki pod nazwą Tomaszewizna i Rybaczka do nieruchomości kowala
Siemińskiego przy szosie Ostrowskiej; z południa przez ziemie mieszczan-rolników pod
nazwą Podsadcze i Olszak do kopca, stanowiącego granicę między ziemiami wsi Pomiany i
Łęczyska przy wirze wodnym; z zachodu wzdłuż kopców granicznych majątku Łęczyska
(Kraszewskiego i Jaworowskiego) w gminie Rzekuń do rzeki Narew i wzdłuż Narwi do ujścia
strumyka Czeczotka.
Granica ta jest określona jedynie w przybliżeniu, ponieważ w aktach Urzędu
Powiatowego i Magistratu nie ma aktualnego planu, obejmującego wszystkie opisane miejsca,
a w końcu zaś przeprowadzenie nowej regulacyjnej linii powinno być wykonane przez
Geometrę Starzyńskiego przy udziale Komitetu wskazanego w par. 2 podpisanego z nim
133

kontraktu. Przez Geometrę powinien również zostać sporządzony szczegółowy opis
topograficzny miejsc włączanych do miasta i okrążających go gruntów.
Następnie kwestia ta, po poleceniu Komisji Gubernialnej została przekazana pod
rozpatrzenie przez zebranie mieszkańców wsi Konstantynówka, które w wyroku z 23
listopada 1910 r. postanowiło: „nie wyrazić zgody na włączenie części ziem chłopskich wsi
Konstantynówka do nowego regulacyjnego planu miasta Ostrołęki i pozostawić je bez
zmian”.
Biorąc pod uwagę, iż powyższego wyroku nie wynika, jakimi przesłankami kierowało
się zebranie podejmując taką decyzję, można przypuszczać, że kwestia ta nie została
omówiona przez zebranie z należytą wnikliwością, a szczególnie, że zebranie nie wzięło pod
uwagę artykułu 21 prawa z 11 czerwca 1891 r. według którego chłopskie siedziby i ziemie,
przylegające do miast na tyle, iż okazuje się koniecznym ich [nieczytelne], mogą zostać
włączone w terytorium miasta i oswobodzone od ograniczeń, ustanowionych przywołanym
prawem. W związku z tym Komisja Gubernialna prosiła Komisarza, aby po uprzednim
wyjaśnieniu chłopom tego prawa zażądał od ich zebrania podania szczegółowych motywów
tego postanowienia, wyłożonych w formie wyroku uzupełniającego.
W przedstawionym przez Komisarza uzupełniającym wyroku z 16 stycznia 1911 r.
wyłożono, iż wiejskie zebranie, mając na uwadze iż ziemie należące do chłopów –
mieszkańców wsi Konstantynówka, położone między ziemiami mieszkańców miasta
Ostrołęki być może i znajdują się pośrodku miejskich ziem, ale są od nich oddzielone
kopcami z czterech stron, są wolne od wszelkich [prób?] zaorania ich ze strony ziem
obywateli miejskich i w przypadku przyłączenia naszych ziem do działek miejskich my
podlegalibyśmy [próbom?] bronowania i orania ziem, i w ten sposób zostalibyśmy wciągnięci
w procesy sądowe z koniecznością poniesienia wydatków sądowych w związku z tymi
sprawami, a zatem w celu uniknięcia wszelkich nieporozumień zebranie postanowiło: na
włączenie części chłopskich ziem wsi Konstantynówka do nowego regulacyjnego planu
miasta Ostrołęki nie wyrazić zgody i pozostawić je bez zmian.
Po wysłuchaniu powyższego oraz biorąc pod uwagę, że regulacyjny plan nie został
jeszcze przedstawiony, nie można sądzić o celowości wywłaszczenia chłopskich włości w
całości bądź w częściach w celu poszerzenia miejskiego terytorium bez planu; ponieważ art.
21 zasad z 11 czerwca 1891 r. może być zastosowany tylko wtedy, gdy w szczegółach
zostanie wskazane, które włości, wsie i ich części wchodzą w granice ziem miejskich ze
wskazaniem granic wiejskich posiadłości i dokładnego rozmiaru ziem chłopskich oddzielnie
dla każdego właściciela, to Komisja Gubernialna postanowiła przekazać niniejsze
postanowienie pod rozporządzenie Rządu Gubernialnego w celu wyjaśnienia wskazanych
kwestii.
Oryginał podpisali: Przewodniczący i Członkowie Komisji
Za zgodność z oryginałem: Stały Członek Komisji [podpis] / Za Sekretarza Komisji [podpis]
134

k. 19 rv.
Ministerstwo Spraw Wewnętrznych, Łomżyńska Gubernialna Komisja ds. Chłopskich
20 lipca 1911 r., nr 2771, Łomża
W odpowiedzi na nr 3437 z 16 lipca 1911 r.
Do Rządu Gubernialnego Łomżyńskiego.
W piśmie z 25 lipca 1909 r. nr 2905 Rząd Gubernialny Łomżyński przekazał Komisji
Gubernialnej: 1. projekt nowego regulacyjnego planu miasta Ostrołęki, zawarty w dzienniku
ostrołęckiego Urzędu Powiatowego z 11 lipca 1902 r. nr 141; 2. plan (zdjęcie z 1891 r.) ziem
chłopskich wsi Konstantynówka, proponowanych do włączenia w terytorium miasta; i: 3.
opinię Komisarza powiatu ostrołęckiego z 6 września 1902 r. nr 1096.
Biorąc pod uwagę, iż ani samego regulacyjnego planu, ani chociażby projektowanego
szkicu z przedstawieniem obecnych i proponowanych granic miasta Ostrołęki Rząd
Gubernialny nie przekazał Komisji, oraz że wspomniany opisowy projekt regulacji granic
(wspomniany wyżej załącznik nr 1) jest daleko niewystarczający dla osądzenia celowości
wywłaszczenia chłopskich ziem pod rozszerzenie terytorium miejskiego, Komisja
Gubernialna nie uznała za możliwe wyrażenie swojej opinii w tej sprawie, co zostało
przekazane w piśmie Komisji z 28 maja br.
Obecnie Rząd Gubernialny w piśmie z 16 lipca br. nr 3437, powołując się na
załączony do swojego pierwszego pisma nr 2905 i znajdujący się w Komisji projekt nowego
regulacyjnego planu prosi o bliższe wyjaśnienie, jakiż to jeszcze plan jest potrzebny Komisji.
Zapytanie to zostało spowodowane najwyraźniej przez nieporozumienie, ponieważ, jak to
wynika z przywołanego na początku wyliczenia załączników, Rząd Gubernialny nie przekazał
Komisji regulacyjnego planu, a przysłany „projekt planu” to nie więcej niż spisane w
dzienniku Urzędu Powiatowego rozważania; Komisja zaś, jak to wskazano w jej piśmie nie
potrzebuje słownego opisu, a jest jej potrzebny regulacyjny plan z nakreśleniem granic miasta
Ostrołęki w ich obecnym i planowanym zgodnie z regulacją kształcie.
Zatem, zwracając zgodnie z pismem nr 3437 wspomniany wyżej projekt nowego
regulacyjnego planu miasta Ostrołęki, zawarty w dzienniku ostrołęckiego Urzędu
Powiatowego, oraz opinię Komisarza nr 1096 Komisja dodaje, iż plan chłopskich ziem wsi
Konstantynówka póki co nie może być wysłany, jako że jest potrzebny w celu zrealizowania
postanowienia Komisarza odnośnie granicznego sporu chłopów ze wspomnianej wsi.
Stały Członek Komisji [podpis], P.O. Sekretarza Komisji [podpis]

135

GUBERNIA PIOTRKOWSKA
ARCHIWA PAŃSTWOWE W ŁODZI, PIOTRKOWIE TRYBUNALSKIM
(W TYM ODDZIAŁ W TOMASZOWIE MAZOWIECKIM)
136

NCN MINIATURA 5
1 X 2021- 30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Łodzi, 39-2 Kancelaria Gubernatora Piotrkowskiego, sygn. 1368
Tajne Akta Kancelarii Gubernatora Piotrkowskiego

Część korespondencji dotyczącej utworzenia miasta
Sosnowiec [dosł. Sosnowice] i zmianie stanowisk
w Magistracie tego miasta.
Rozpoczęto 26 czerwca 1902 roku, ukończono [brak daty].

k. 1-6.
Rada Państwowa zjednoczonych Departamentów Praw i Ekonomii Państwowej.
4 maja 1902 r., nr 91.
Ministerstwo Spraw Wewnętrznych.
O utworzeniu miasta z miejscowości Sosnowiec [dosł. Sosnowice] w powiecie będzińskim
Guberni Piotrkowskiej i z przylegających do niej osiedli.

Zjednoczone Departamenty Praw i Ekonomii Państwowej, rozpatrzywszy niniejsze w
obecności Towarzyszy Ministrów: Spraw Wewnętrznych – Tajnego Radcy Zinov’eva,
Finansów – Tajnego Radcy Dmitrieva i Dróg Łączności, Towarzysza Państwowego
Kontrolera oraz dowódcy oddzielnego korpusu straży granicznej, który przybył w celu
złożenia wyjaśnień, a także przy udziale Towarzysza Sekretarza Państwa, nie napotkały w
zasadzie na przeszkody aby uczynić zadość prośbie Ministra Spraw Wewnętrznych o
utworzeniu z miejscowości Sosnowiec [dosł. Sosnowice] wraz z przylegającymi do niej
miejscowościami miasta na projektowanych podstawach.
Przechodząc następnie do uwag poczynionych przez przedstawicieli urzędów
związanych z tą sprawą, Departamenty uznały za możliwe, zgodnie z oświadczeniem
Ministerstwa Finansów, omówienie w ramach ustanawianego umocowania prawnego, aby w
granicach miasta w odległości 50 sążni od granic zakazać wznoszenia budowli z
zastrzeżeniem, aby zasada ta odnosiła się jedynie do nowych budynków z pominięciem tych
mogących już istnieć we wspomnianym pasie.
137

Co zaś tyczy się uwag Ministerstwa Dróg Łączności, dotyczących tego: 1. aby pas
odosobniający linię kolei leżący w granicach przyszłego miasta nie był do niego włączony; 2.
aby drogi i ulice użyteczności publicznej znajdujące się we wspomnianym pasie zostały
włączone w granice miasta na jego rachunek; 3. aby w związku z planowanym zakazem
możliwości wznoszenia budynków na ziemiach sąsiadujących bezpośrednio z pasem
odosobnienia zobowiązać miasto do przeprowadzenia ulicy o szerokości 10 sążni wzdłuż
całego wspomnianego pasa w granicach miasta – to te uwagi zdaniem Departamentów zostają
oddalone poprzez końcowe wyjaśnienia Ministerstwa Spraw Wewnętrznych. I rzeczywiście,
wykluczenie pasa należącego do kolei żelaznych z terenu powstającego miasta było by
sprzęgnięte ze znacznymi niedogodnościami, ponieważ, jak to wynika z przedstawionego
planu miejscowości, wspomniany pas dzieli przyszłe miasto praktycznie na pół i należałoby je
wtedy stworzyć z dwóch praktycznie nie stykających się części. Przy tym znalezienie się pasa
odosobnienia w granicach miasta nie może przynieść żadnej szkody interesom kolei.
Ministerstwo Komunikacji troszczy się przede wszystkim o pozostawienie tego pasa pod
zarządem żandarmerii, jak również o to, aby nieruchomości należące do kolei nie zostały
obciążone podatkami na rzecz miasta. Jednakże rozumie się to samo przez się, że prawa i
obowiązki żandarmerii, ustanowione na podstawie ogólnie obowiązujących praw, nie ulegną
zmianie w wyniku podjęcia proponowanych kroków. Jednocześnie, w wyniku wydanego już
przez Radę Państwową rozporządzenia (NAJWYŻSZY rozkaz z 15 maja 1901 r.) ziemie,
zajęte przez linie kolejowe, jak również wszelkie budynki wzniesione na tych ziemiach i
niezbędne do funkcjonowania kolei, nie będą objęte opłatami od ich wartości. Na koniec co
zaś tyczy się bezpieczeństwa przeciwpożarowego budynków należących do kolei, to jest ono
w wystarczającym stopniu zagwarantowane poprzez załącznik do art. 153 ogólnej ustawy o
rosyjskiej kolei, dotyczący zabudowań w pobliżu linii kolei żelaznej, zatem włożenie na karb
tworzącego się miasta nowych zobowiązań i ograniczeń w tym samym celu było by tym
bardziej zbędne, że wraz z utworzeniem zarządu miasta porządek w miejscowości, również i
w odniesieniu do obszaru bezpieczeństwa przeciwpożarowego, na pewno wzrośnie, a zatem
zabudowania należące do kolei, jak można mieć nadzieję, będą odgraniczone od zagrożenia
pożarem w każdym razie nie w mniejszym stopniu niż obecnie. W związku z powyższym,
oraz biorąc pod uwagę oświadczenie Towarzysza Ministra Komunikacji dotyczące tego, iż
nie nalega on na uzupełnienie wydawanego prawa o wskazania dotyczące wspomnianych
wyżej zagadnień, Departamenty ze swojej strony uznają za zbędne ustanowienie
jakichkolwiek oddzielnych zasad dla miasta Sosnowiec [dosł. Sosnowice] odnośnie tych
kwestii.
Przechodząc dalej do rozpatrzenia wniosków Ministerstwa Spraw Wewnętrznych,
Zjednoczone Departamenty zatrzymały się na następującym:
1. W dziale I przedstawiono ogólny spis miejscowości, które powinny wejść w obszar
nowopowstającego miasta wraz z odniesieniem do załączonego planu oraz z komentarzem, iż
Ministrowi Spraw Wewnętrznych przekazuje się, aby następnie, wraz z odpowiednimi
urzędami, podniósł w ustanowionym porządku kwestię dokładniejszego określenia
wszystkich tych ziem, które powinny zostać włączone w granice zakładanego miasta, jak
również zatroszczył się o podjęcie kroków w celu sporządzenia dla nich planu zabudowy.
138

Uważając za niefortunne odniesienie się w prawie do niezatwierdzonego planu i
sugerując jego pominięcie, Departamenty uważają jednocześnie za konieczne wskazać, iż
Minister Spraw Wewnętrznych jest zobowiązany zatroszczyć się o jak najszybsze
sporządzenie planu i przedstawienie go do zatwierdzenia w obowiązującym porządku,
ponieważ od dokładnego określenia granic miasta zależy również kwestia nałożenia
obowiązku podatkowego na nieruchomości na korzyść miasta.
2. W dziale II wskazano, że w mieście Sosnowcu [dosł. Sosnowicach] zostanie
utworzony magistrat z prezydentem na czele, składający się z osób na odpowiednich
stanowiskach w składzie ustanowionym przez Ministra Spraw Wewnętrznych w uzgodnieniu
z Warszawskim Generałem-Gubernatorem.
Odnośnie tego postanowienia Zjednoczone Departamenty zauważyły, że chociaż jest
ono zgodne z ustanowionym w nadwiślańskich guberniach porządkiem, na mocy którego
skład zarządów miejskich, jak również wysokość wydatków na ich utrzymanie są określane
przez władze administracyjne, to sam ten porządek, nie mający żadnej podstawy prawnej i
objaśniany przez przyczyny natury historycznej, jawi się w licznych aspektach jako
niewygodny i niepożądany. A ponieważ w obecnych warunkach nie ma już konieczności
zachowania go, Ministerstwo Spraw Wewnętrznych powinno wypracować odpowiednie
zasady zarządzania miastem i przedstawić je do zatwierdzenia w ustanowionym porządku.
Podzielając powyższy pogląd, Departamenty jednakowoż biorą pod uwagę, że,
zgodnie z potwierdzeniem Tajnego Radcy Zinov’eva, w Ministerstwie Spraw Wewnętrznych
sporządzane są już propozycje odnośnie niniejszej kwestii, które zostaną przedstawione po
zakończeniu prac nad nimi Radzie Państwowej pod rozpatrzenie. W związku z tym nie ma
konieczności wydawać Ministrowi Spraw Wewnętrznych dyspozycji w tym zakresie.
Nie napotykając zatem przeszkód przeciwko zatwierdzeniu postanowienia
wyłożonego w dziale II, Zjednoczone Zgromadzenie zauważyło jedynie, iż magistraty w
miastach podlegających Warszawskiemu Generałowi-Gubernatorowi podlegają albo urzędom
powiatowym, albo bezpośrednio rządom gubernialnym. Do tej drugiej kategorii należą
magistraty nie tylko miast gubernialnych, ale też dwóch miast powiatowych: Łodzi i
Włocławka. Dlatego też dla uniknięcia wątpliwości warto wspomnieć, że magistrat miasta
Sosnowiec [dosł. Sosnowice] podlega urzędowi powiatowemu.
Kierując się przywołanymi osądami Zjednoczone Departamenty Praw i Ekonomii
Państwowej postanawiają:
I. Miejscowość Sosnowiec [dosł. Sosnowice] w powiecie będzińskim Guberni
Piotrkowskiej wraz z przylegającymi do niego osadami, powstałymi na ziemiach majątków
szlacheckich Gzichów i Sielce, oraz wsi chłopskich: Stary Sosnowiec, Pogoń, Ostrogórka,
Sielce, osady Radocha i siedziby Blumentala z Niwki, wraz z podlegającymi [kolejom]
częściami ziem Kolei Warszawsko-Wiedeńskiej połączyć w miasto pod nazwą Sosnowiec
[dosł. Sosnowice].
139

II. Utworzyć w mieście Sosnowiec [dosł. Sosnowice] magistrat z prezydentem na
czele na ogólnych zasadach przyjętych w guberniach Królestwa Polskiego, z
podporządkowaniem tego magistratu urzędowi powiatowemu.
III. Objąć miasto Sosnowiec [dosł. Sosnowice] zasadami, zawartymi w załączniku do
artykułu 830 (uwaga 2.) prawa krajowego / stanowego [?] (zbiór praw t. IX wyd. 1899 r.).
IV. W granicach miasta Sosnowiec [dosł. Sosnowice] zakazać wznoszenia nowych
budowli w odległości mniejszej niż 50 sążni od granicy państwa.
V. Ustanowić na korzyść miasta Sosnowiec [dosł. Sosnowice] pobór podatków od
nieruchomości na podstawach ustanowionych dla miasta Warszawy w posiadającej
NAJWYŻSZE zatwierdzenie z 2 lipca 1871 r. decyzji Komitetu ds. Królestwa Polskiego
(zbiór aktów prawnych, art. 641) oraz posiadającej NAJWYŻSZE zatwierdzenie z 30 maja
1888 r. opinii Rady Państwowej (zbiór aktów prawnych, art. 618), z zachowaniem przy tym
następujących zasad: 1. spod opodatkowania w mieście Sosnowiec [dosł. Sosnowice] wyjęte
zostają, niezależnie od nieruchomości wymienionych w artykule 2 decyzji Komitetu ds.
Królestwa Polskiego posiadającej NAJWYŻSZE zatwierdzenie z 2 lipca 1871 r. budynki
rządowe w tych ich częściach, które są zajęte przez instytucje państwowe, a także budynki
rządowe i części budynków, które zajęte są przez oficerów, urzędników i urzędników
niższego szczebla, wchodzących w skład jednostek wojskowych; oraz: 2. podatek w mieście
Sosnowiec [dosł. Sosnowice] będzie pobierany w wysokości trzech procent od dochodu
brutto z nieruchomości i w wysokości jednej czwartej procenta od szacowanej wartości
przestrzeni niezabudowanych, nie przynoszących dochodu.
VI. Zalecić Ministrowi Spraw Wewnętrznych, aby: 1. zatroszczył się o dokładne
określenie, wraz z podlegającymi mu jednostkami, granic miasta Sosnowiec [dosł.
Sosnowice], a także o jak najszybsze sporządzenie dla niego planu i przekazanie go w dalszej
kolejności do zatwierdzenia w ustanowionym porządku; oraz: 2. określił, za zgodą
Warszawskiego Generała-Gubernatora, skład magistratu wspomnianego miasta.
Oryginał podpisali: Eduard Friš”, A. Polovcev”, P. Semenov”, I. Šamšin”, A. Saburon”,
Baron A. Ikokul’[?], S. Markov”, T.[?] Terner”, A. Ivaŝenkov”, P. Saburov”, N. Šidlovskij,
V. Čerevanskij, V. Verhovskij, V. Mâcoedov”-Ivanov”, N. Zinov’ev”, M. Dmitriev”, D.
Filosofov”.
Zatwierdził: Sekretarz Stanu G. Šamšin”

k. 47-48.
Kopia. Poufne.
M.S.W., Gubernator Piotrkowski, nr 19250, 5 grudnia 1902 r., Piotrków
Do J.W.P. M.A. Danil’čuka, Naczelnika powiatu będzińskiego.
140

Miłościwy Panie Mikołaju Arseniewiczu,
Rozkazem Ministerstwa Spraw Wewnętrznych z 10 listopada br. nr 58 na stanowisko
Architekta Miejskiego nowopowstałego miasta Sosnowiec [dosł. Sosnowice] została
wyznaczona zgodnie z moją propozycją osoba pochodzenia rosyjskiego, polecona mi przez
Pana Przewodniczącego Komitetu Techniczno-Budowlanego, a mianowicie Akademik
Architektury Cywilny Inżynier, emerytowany Sekretarz Kolegialny Stepan” Byševskij.
Przewidując, iż ze zrozumiałych dla Pana względów p. Byševskij, będąc
niezaznajomionym z miejscowymi warunkami może, przynajmniej w pierwszym okresie
swojej działalności, łatwo napotkać na pewne uprzedzenia, a może i nawet spotkać się z
nieprzyjaznym stosunkiem ze strony otaczających go osób prywatnych, jak i specjalistówtechników (spośród których niektórzy, jak wiadomo, mieli nadzieję na otrzymanie zajętego
przez niego stanowiska), polecam Jaśnie Wielmożnemu Panu, aby na mocy swoich wpływów
odgrodził p. Byševskiego od wpływów nieprzyjaznych mu elementów i pomógł mu zająć to
normalne i eksponowane stanowisko, do którego technik ten, osobiście rekomendowany przez
Tajnego Radcę Kitnera, sądząc po przedstawionych przez niego świadectwach ukończenia
dwóch wyższych techniczno-budowlanych uczelni (Akademii Sztuk Pięknych i Instytutu
Inżynierów Cywilnych), ma pełne prawo.
Proszę przyjąć zapewnienie o moim rzeczywistym szacunku i oddaniu.
[dalsze materiały w języku polskim]

141

NCN MINIATURA 5
1 X 2021-30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Łodzi, RGP-3WA Rząd Gubernialny Piotrkowski, sygn. 3094
Akta Rządu Gubernialnego Piotrkowskiego
Wydział Administracyjny, Referat Pierwszy

O pomiarze terenów miasta Sosnowiec* i sporządzeniu
planu regulacyjnego.
Rozpoczęto 27 sierpnia 1902 roku, ukończono [brak daty].
*W oryginalnym tekście rosyjskim używana jest stara nazwa „Sosnowice”, miejscami w niepoprawnej formie
„Sosnowica”. Słownik geograficzny z lat 1880-1906 [SGKP] podaje już nazwę współczesną w brzmieniu
„Sosnowiec” – taką też przyjęto w niniejszym tłumaczeniu.

k. 27.

Warszawski Generał-Gubernator, od Kancelarii Referatu 2.
19 kwietnia 1903 roku, nr 6379, Warszawa
Do Pana Gubernatora Piotrkowskiego.
W związku z pismem Pana Ministra Spraw Wewnętrznych z 27 lutego bieżącego roku
nr 2119 oraz na podstawie art. 6. opinii Rady Państwowej, posiadającej NAJWYŻSZE
zatwierdzenie z 27 stycznia 1903 r., dotyczącej zmiany porządku zatwierdzania spraw
gospodarczych w miastach Kraju Nadwiślańskiego, mam zaszczyt zawiadomić Jaśnie
Wielmożnego Pana, że ze swojej strony nie widzę przeszkód aby przekazać ze środków
miasta Sosnowiec czternaście tysięcy trzysta jedenaście rub. 50 kop. na prace związane z
pomiarami miasta i sporządzenie regulacyjnego planu, na podstawach zawartych w
postanowieniu podlegającego Panu Rządu Gubernialnego w dzienniku z 25 lutego.
W załączeniu zwracam warunki pomiarów, kosztorys i sytuacyjny plan Sosnowca.
PO Generała-Gubernatora, jego Zastępca Senator [podpis], Zarządzający Kancelarią [podpis]

142

k. 32.
Do Jaśnie Wielmożnego Pana Gubernatora Piotrkowskiego.
Prośba Januarego Władysława dwojga imion, syna Jana Starzyńskiego, przysięgłego
geometry 2. kl., zamieszkującego w Warszawie przy ul. Wspólnej 53.
Ukończywszy pomiary miasta Rawy i południowych obrzeży miasta Warszawy oraz
dowiedziawszy się o oczekujących pracach pomiarowych związanych ze zdjęciem i
sporządzeniem planu miasta Sosnowiec, mam zaszczyt najpokorniej prosić Jaśnie
Wielmożnego Pana, aby przydzielił mi te prace, które dzięki swojemu doświadczeniu,
nabytemu podczas zdjęć miast, za pomocą nabytego specjalnie do tego typu prac dokładnego
[nieczytelne] instrumentu oraz znaczącej liczby pomocników – dobrze przygotowanych
geometrów, posiadających doświadczenie przy pomiarze terenów miejskich – jestem w stanie
wykonać w bardzo krótkim terminie.
Jeśli Jaśnie Wielmożny Pan raczy wybrać mnie do wykonania niniejszym wskazanych
prac pomiarowych miasta Sosnowiec, to mogę takowe rozpocząć w ciągu dwóch tygodni i
ukończyć je przed terminem, wskazanym we wstępnych warunkach.
Zaświadczenie o zdjęciu i sporządzeniu przeze mnie planów części miasta Warszawy
oraz o przyjęciu tego zdjęcia przez Magistrat, wydane mi przez Pana Prezydenta miasta
Warszawy, może być przeze mnie przedstawione w każdym momencie.
January Władysław Starzyński.
Warszawa, ul. Wspólna 53, 10 maja 1903 r.

k. 77-78.
Do protokołu z posiedzenia Sosnowieckiego Miejskiego Magistratu z 14 marca 1903 r. w
sprawie określenia granic Sosnowca.
Oddzielna opinia w sprawie włączenia w granice miasta Sosnowiec fabryki „Deichsel i
spółka”.
Na posiedzeniu Komisji do ustalenia granic miasta Sosnowiec 14 marca 1903 r.
większość Członków Komisji, jeśli chodzi o kwestię włączenia fabryki Deichsela w granice
miasta, opowiedziała się za wyłączeniem jej z granic miasta. Jednakże niżej podpisani
pozostali przy innym zdaniu, [a mianowicie,] że fabrykę Deichsela należy włączyć w granice
miasta na poniższych podstawach:
1. Fabryka Deichsela jest położona na ziemiach częściowo dworskich, a częściowo
chłopskich [zwanych] Sielcami, który to majątek na mocy NAJWYŻSZEGO ukazu wchodzi
143

w granice miasta, dlatego też wykluczenie fabryki Deichsela jawi się jako samowolne
naruszenie NAJWYŻSZEGO ukazu.
2. Podczas zaznajomienia się na miejscu z położeniem fabryki Deichsela i Spółki dokładnie
widać, jak zabudowania podchodzą pod samą fabrykę i jak miasto najwyraźniej stara się
rozbudowywać w jej kierunku; przyczyna jest zrozumiała – tutaj znajdują się doskonałe
grunty budowlane, wysokie suche miejsce, szosa prowadząca do samego zakładu; tutaj też w
bezpośrednim sąsiedztwie znajduje się Kolej Iwanogrodzko-Dąbrowska – wszystko to
obiecuje rozwój miasta w tym miejscu.
3. Fabryka Deichsela w celu przewożenia ciężkich ładunków nieustannie będzie korzystać z
miejskich ulic, dróg, szos, których utrzymanie spoczywa jako ciężkie brzemię na miejskim
skarbcu, a przy tym po wykluczeniu fabryki Deichsela z granic miasta nie będzie ona brać
najmniejszego nawet udziału w [pokryciu] wielkich wydatków na utrzymanie miejskich dróg
łączności.
Na koniec, liczne zabudowania wokół fabryki wyślizgną się spod należnego nadzoru i
w ten sposób w bezpośrednim sąsiedztwie miasta powstaje osiedle – gniazdo wszystkich
możliwych chorób zakaźnych, przy czym zaludnione przez podejrzany element
społeczeństwa.
Na podstawie wyłożonych powyżej argumentów niżej podpisani uważają za konieczne
włączenie fabryki Deichsela w granice miasta Sosnowiec.
[podpisy]

k. 86.
Plan miasta Sosnowiec. Skala 1:10000
Projektowane nazwy ulic miasta Sosnowiec.
1. Aleksandrowska, 2. Aleja, 3. Będzińska, 4. Bracka, 5. Browarna, 6. Bukowa, 7.
Warszawska, 8. Wiejska, 9. Wielka, 10. Wesoła, 11. Wodna, 12. Wilcza, 13. Wronia, 14.
Wspólna, 15. Wysoka, 16. Gampera, 17. Główna, 18. Gliniana, 19. Górna, 20. Grochowa, 21.
Grzybowa, 22. Graniczna, 23. Daleka, 24. Dworska, 25. Dzika, 26. Dietla, 27. Dobra, 28.
Długa, 29. Dolna, 30. Dębowa, 31. Dziewicza, 32. Katarzyny, 33. Żabia, 34. Żelazna, 35.
Żytnia, 36. Zagórna, 37. Zamkowa, 38. Zielona, 39. Zimna, 40. Złota, 41. Iwanogrodzka, 42.
Kaliska, 43. Kałuszyńska [?], 44. Kamienna, 45. Karpacka, 46. Kowalska, 47. Kolejowa, 48.
Konstantynowska, 49. Kordonowa, 50. Krótka, 51. Kościelna, 52. Krakowska, 53. Krzywa,
54. Kręta, 55. Kuźnica, 56. Lipowa, 57. Ludwika, 58. Leśna, 59. Mała, 60. Modrzejowska, 61.
Mostowa, 62. Naftowa, 63. Niemiecka, 64. Niecała, 65. Niwecka, 66. Nikołajewska, 67.
Niska, 68. Nowa, 69. Nowopogońska, 70. Objazd, 71. Orla, 72. Ostrogórska, 73. Pańska, 74.
Parkowa, 75. Piekarska, 76. Piaskowa, 77. Piotrkowska, 78. Płocka, 79. Plebańska, 80.
144

Placowa, 81. Policyjna, 82. Polna, 83. Poprzeczna, 84. Prosta, 85. Przechodnia, 86. Przejazd,
87. Pruska, 88. Pusta, 89. Robotnicza, 90. Radocha, 91. Realna, 92. Renarda, 93. Rzymska,
94. Rudna, 95. Rybna, 96. Rysia, 97. Rzeczna, 98. Sadowa, 99. Swobodna, 100. Sielecka,
101. Składowa, 102. Sławkowska, 103. Sąsiedzka, 104. Średnia, 105. Stacyjna, 106. Stara,
107. Starososnowicka, 108. Staropogońska, 109. Teatralna, 110. Ciepła, 111. Cicha, 112.
Towarowa, 113. Topolowa, 114. Targowa, 115. Tyska, 116. Wąska, 117. Fabryczna, 118.
Floriańska, 119. Chemiczna, 120. Chłodna, 121. Cerkiewna, 122. Czeladzka, 123. Czarna,
124. Czysta, 125. Schoena, 126. Szkolna, 127. Szeroka, 128. Szczodra, 129. Jasna, 130.
Jastrzębia.
Prezydent miasta Sosnowiec [podpis], Honorowi Radni [podpisy], Członkowie Komisji
[podpisy]

k. 93-94.
Sporządzono w Sosnowieckim Magistracie Miejskim, 12 czerwca 1904 roku.
Protokół z posiedzenia.
W piśmie Pana Naczelnika powiatu będzińskiego z 27 października ubiegłego roku nr
3593 został przekazany Magistratowi kontrakt, zawarty 6 października ubiegłego roku
pomiędzy Rządem Gubernialnym Piotrkowskim a przysięgłym geometrą 2. klasy
Władysławem Januarym Starzyńskim na wykonanie prac pomiarowych ziem i sporządzenie
planu regulacyjnego miasta Sosnowiec.
Obecnie zamiar ten jest w trakcie realizacji. W związku z tym Członkowie Magistratu,
podczas posiedzenia w dniu dzisiejszym omawiali kwestię konieczności utworzenia
oddzielnej komisji do spraw regulacji w wyniku następujących rozważań: Sosnowiec do
momentu swojego przeobrażenia był zabudowywany w wyjątkowych okolicznościach. Przy
prawie, zabraniającym wznoszenia zabudowy w miejscu, w którym obecnie rozciąga się
miasto, budynki wznoszone były ukradkiem, a zatem bez żadnego planu i jakiejkolwiek
regulacji, w związku z czym powstało wiele wąskich i krzywych ulic oraz zaułków. Z tego
powodu, jak również z powodu istnienia w Sosnowcu licznych pustych placów, należących
do prywatnych spółek i osób, podczas regulacji mogą wynikać różne protesty ze strony
zainteresowanych odnośnie sytuacji, dla wyjaśnienia których było by korzystnym utworzenie
oddzielnej komisji.
Uznawszy powołanie takiej komisji nie tylko za nadzwyczaj korzystne, ale i
konieczne, Członkowie Miejskiego Magistratu postanowili sporządzić imienną listę członków
oddzielnej komisji do spraw regulacji miasta i przedstawić takową przy niniejszym protokole
pod zatwierdzenie Jaśnie Wielmożnego Pana Naczelnika Guberni.
Na tym niniejszy protokół zakończono i podpisano.
145

Prezydent [podpis], Honorowi Radni [podpisy], Radny-Sekretarz [podpis]

k. 95-96.
Spis Członków Komisji do spraw Regulacji miasta Sosnowiec w powiecie będzińskim.
[nazwy kolumn:] Liczba porządkowa, Imię i nazwisko, Funkcja/Ranga
1. Aleksander Aleksandrowicz Sofronov”, Prezydent miasta Sosnowiec
2. Stefan Antonowicz Byszewski, Architekt Miejski
3. Władysław January Starzyński, Przysięgły Geometra 2. klasy
Honorowi Radni:
4. Henryk Henrykowicz Dietel, Fabrykant
5. Ludwik Ludwikowicz Mauve, Pełnomocnik [spółki] „Hrabia Renard”
6. Franz Bogdanowicz Schoen, Fabrykant
7. Stanisław [skreślone: Ignatiewicz, dopisane:] Henrykowicz Reicher, Kupiec 1. Gildii
8. Jan Wilhelmowicz Meyerhold, Właściciel nieruchomości-Fabrykant
9. Stefan Izydorowicz Mrokowski, Właściciel nieruchomości
10. Jakub Stefanowicz Kloss, Inżynier
11. Oskar Florianowicz Preis, Inżynier
12. Alfons Karolowicz Jung, Inżynier
13. Jakub Niłowicz Neufeld, Doktor-Właściciel nieruchomości
Prezydent [podpis]
Osoby wymienione w powyższej liście zatwierdzić jako członków komisji do spraw regulacji
Sosnowca. 3 lipca 1904 r.
Radca [podpis], Wice-Gubernator, Zastępca [podpis], Wykonał: Gubernator [podpis]

k. 97 [?]
Dyrektor Kancelarii Warszawskiego Generała-Gubernatora, Od Referatu 2.
15 [?] lipca 1904 roku, nr 15665, Warszawa
146

Do Jaśnie Wielmożnego Pana K. K. Millera.
Jaśnie Wielmożny Panie Konstanty Konstantynowiczu,
W piśmie z 9 czerwca br. nr 4154 Jaśnie Wielmożny Pan raczył przekazać spis nazw
ulic w mieście Sosnowiec, przy czym trzy ulice proponuje się nazwać od nazwisk
sosnowieckich przemysłowców (Dietla, Gampera i Renarda).
W związku z tym, że zgodnie z przyjętym przez Ministerstwo Spraw Wewnętrznych
porządkiem składania podań o ustanowienie nazw ulic od nazwisk działaczy miejskich są one
przedstawiane do NAJWYŻSZEGO zatwierdzenia tylko w przypadku, jeśli znana osoba
opuściła podobne [? zmarła ?] oficjalne stanowisko w mieście, mam zaszczyt prosić Jaśnie
Wielmożnego Pana aby nie odmówił Pan prośbie oznajmić, czy nalega Pan na to, aby
niektóre ulice w Sosnowcu nazwać od nazwisk miejscowych przemysłowców.
Proszę przyjąć, miłościwy Panie, zapewnienie o moim szacunku i oddaniu. [podpis]

k. 100-101.
M.S.W., Magistrat miasta Sosnowiec, powiat będziński Guberni Piotrkowskiej
26 lipca 1904 roku, nr 16493, Sosnowiec, Wydział Administracyjny
Do Referatu Miejskiego z oświadczeniem geometry Starzyńskiego.
Do Naczelnika powiatu będzińskiego.
W związku z rozpoczęciem przez geometrę Starzyńskiego prac związanych z
pomiarem ziem miasta Sosnowiec i sporządzeniem regulacyjnego planu, w pismach z 5
kwietnia br. zwróciłem się do Zarządu Drogi Żelaznej Warszawsko-Wiedeńskiej (nr 6978) i
Zarządu Drogi Żelaznej Nadwiślańskiej (nr 6979) z prośbą o wydanie odpowiedniego
rozporządzenia, aby w przypadku konieczności upoważnione przez te Zarządy osoby
wskazywały przeprowadzającemu pomiary geometrze granice nieruchomości należących do
kolei, udzielały niezbędnych objaśnień i podejmowały rozmowy z Magistratem odnośnie
kwestii wytyczenia nowych ulic. Na wspomniane wyżej pisma od Zarządów Dróg Żelaznych
do tej pory nie otrzymałem żadnej odpowiedzi, a geometra Starzyński w piśmie z 23 lipca br.
zawiadomił mnie, że Zarządy tych dróg wydały rozporządzenie podlegającym im osobom,
aby nie zezwalały na jakiekolwiek zdjęcia na ziemiach, należących do kolei i zabraniały
nawet połączenia jednej części miasta z drugą z pomocą pomiarów istniejących w mieście
przejazdów [kolejowych].
Biorąc pod uwagę, iż z powodu podobnych ograniczeń ze strony Zarządu Dróg
Żelaznych może nastąpić zatrzymanie miejscowych prac, niniejszym załączając oświadczenie
geometry Starzyńskiego mam zaszczyt najpokorniej prosić Jaśnie Wielmożnego Pana o
147

wstawiennictwo u Wyższych Władz w celu nakłonienia kolei, aby nie stawiała przeszkód
przy pomiarach miasta.
Prezydent [podpis], Radny-Sekretarz [podpis]

k. 128.
Do Jaśnie Wielmożnego Pana Gubernatora Piotrkowskiego.
Prośba przeprowadzającego pomiary Sosnowca przysięgłego geometry 2. klasy Januarego
Władysława Starzyńskiego.
Załączając zaświadczenie odkomenderowanego przez Jaśnie Wielmożnego Pana
sosnowieckiego Architekta o przeprowadzeniu rewizji sporządzonych przeze mnie planów
Sosnowca mam zaszczyt prosić Jaśnie Wielmożnego Pana o asygnowanie mi kolejnej, drugiej
części wynagrodzenia zgodnie z par. 10 Kontraktu.
January Władysław Starzyński, Piotrków, 3 października 1905 r.

k. 141.
M.S.W., Rząd Gubernialny Piotrkowski, Wydział Budowlany, Referat Inżynieryjny
Nr 33, 29 stycznia 1907 r., Piotrków
Do Wydziału Administracyjnego.
Wydział Budowlany niniejszym przekazuje pod dalsze rozpatrzenie przedstawione
przez geometrę Starzyńskiego oryginalne plany szczegółowego zdjęcia miasta Sosnowca (na
21 planszach), dwie kopie szczegółowego zdjęcia miasta (na 22 planszach każda), dwie siatki
trygonometryczne (każda na pięciu planszach), jeden ogólny plan sieci trygonometrycznej w
skali 400 sążni na jeden cal angielski, wyliczenia trygonometryczne (w dwóch zeszytach) i
trzy szczegółowe rejestry pomiarowe.
Gubernialny Inżynier [podpis]

k. 151.
Do Jaśnie Wielmożnego Pana Gubernatora Piotrkowskiego.
Prośba Zarządu Stowarzyszenia kopalni węgla kamiennego, kopalni i fabryk Sosnowca z
siedzibą w Warszawie przy ul. Włodzimierzowskiej nr 6.

148

W związku z tym, że Magistrat miasta Sosnowiec zwrócił się do sosnowieckiego
Stowarzyszenia z prośbą o nieodpłatne odstąpienie na korzyść miasta kilku działek pod
urządzenie projektowanych ulic i kanałów, oraz biorąc pod uwagę, iż istniejący plan miasta
nie posiada jeszcze NAJWYŻSZEGO zatwierdzenia, Zarząd ma zaszczyt najpokorniej prosić
Jaśnie Wielmożnego Pana, aby nie odmówił wyjaśnień, czy można z całą pewnością przyjąć,
że zatwierdzone przez Rząd Gubernialny Piotrkowski kierunki ulic i kanałów nie będą
podlegać już żadnym zmianom, które mogłyby nieść za sobą konieczność wyburzenia
budynków, wzniesionych wzdłuż wspomnianych ulic na podstawie rozporządzenia Rządu
Gubernialnego.
Zarząd Stowarzyszenia kopalni węgla kamiennego, kopalni i fabryk miasta Sosnowca.
[podpis]
Warszawa, 3/16 czerwca 1908 r., dołączono: 2 znaczki skarbowe o wartości 75 kopiejek.

k. 154.
Naczelnik powiatu będzińskiego Guberni Piotrkowskiej, Wydział Miejski
Nr 25503, 7 lipca 1908 r., Będzin
Do Pana Gubernatora Piotrkowskiego.
Raport.
W odpowiedzi na pismo z 15 czerwca br. nr 3926 mam zaszczyt donieść Jaśnie
Wielmożnemu Panu, że zgodnie z otrzymanym od Przysięgłego Geometry Starzyńskiego
zawiadomieniem wszystkie prace związane z pomiarami miasta Sosnowca zostały przez
niego ukończone, a plany szczegółowych pomiarów, rejestry pomiarowe, a także plan
istniejącego położenia miasta wraz z naniesieniem projektowanej regulacji ulic zostały przez
niego przedstawione bezpośrednio Rządowi Gubernialnemu Piotrkowskiemu.
Naczelnik powiatu [podpis], Prowadzący sprawę [podpis]

k. 156.
Kancelaria Warszawskiego Generała-Gubernatora, Od Referatu 2.
15 czerwca 1909 r., nr 12595, Warszawa
Do Gubernatora Piotrkowskiego.
Kancelaria, na polecenie Generalnego Gubernatora, przekazując w załączeniu
otrzymaną przez Ministerstwo Spraw Wewnętrznych prośbę właścicieli nieruchomości
[zlokalizowanych] w Sosnowcu dotyczącą szybszego zatwierdzenia planu wspomnianego
149

miasta prosi Jaśnie Wielmożnego Pana o zawiadomienie na jakim etapie znajduje się ta
sprawa, za zwrotem załącznika.
Dyrektor [podpis], Prowadzący sprawę [podpis]

150

NCN MINIATURA 5
1 X 2021- 30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Łodzi, RGP-3WA Rząd Gubernialny Piotrkowski, sygn. 915
Akta Rządu Gubernialnego Piotrkowskiego

O sporządzeniu regulacyjnych planów
miast Guberni Piotrkowskiej.
Część I
Rozpoczęto 17 sierpnia 1872 roku, ukończono 7 lutego 1897 roku.

k. 10-11 rv.
Ministerstwo Spraw Wewnętrznych, Rząd Gubernialny Piotrkowski
Wydział Budowlany, Referat –
22 lutego 1874 roku, nr 82, Piotrków
Do Wydziału Administracyjnego Rządu Gubernialnego Piotrowskiego
Wydział Budowlany Rządu Gubernialnego Piotrkowskiego, w związku z poleceniem
Jaśnie Wielmożnego Pana Naczelnika Guberni z 18 lutego bieżącego roku nr 894 odnośnie
sporządzenia planów miejskich [miast] Guberni Piotrkowskiej, na swoim Zgromadzeniu
Ogólnym rozpatrzył plany miast Guberni Piotrkowskiej i wykazał, co następuje:
1) Spośród planów miast, znajdujących się urzędzie Guberni, obecnie [plany] Tomaszowa i
Zgierza nie wymagają w chwili obecnej szczególnych zdjęć ziem, jako że zostały
sporządzone niedawno, zgodnie z obowiązującym w Królestwie Polskim rozporządzeniem.
Tym niemniej plany te, w celu naniesienia regulacji wskazanych miast i przedstawienia ich
Ministerstwu Spraw Wewnętrznych, powinny zostać [prześledzone?] pod kątem zgodności z
Instrukcją i wzorcowym szkicem, przedstawionym przez Ministerstwo oraz uzupełnione
wskazanymi niwelacjami. 2) Plany Będzina i Łodzi, których zdjęcia zostały wykonane w
ciągu ostatnich kilku lat, są obecnie sporządzane dla miejscowych Urzędów zgodnie z
kontraktami, zawartymi z prywatnymi Geometrami, na podstawie postanowień Królestwa, z
naniesieniem na nie wszystkich należących do miast ziem znajdujących się poza granicami
miejskich zabudowań. W celu przedstawienia go Ministerstwu po naniesieniu regulacji, plan
151

miasta Będzina powinien posiadać, zgodnie z kontraktem, egzemplarze zgodne ze
wspomnianą Instrukcją Ministerstwa i wzorcowymi szkicami; co zaś tyczy się Łodzi, kontrakt
na zdjęcie planu został zawarty przed ogłoszeniem wspomnianej Instrukcji, a zatem warunek
jej zastosowania wobec planu nie był uwzględniony w kontrakcie – dlatego też koniecznym
jest zobowiązanie Geometry sporządzającego plan miasta Łodzi, aby zamiast trzeciego
egzemplarza sporządził dwa plany wskazanego miasta zgodnie ze wspomnianą Instrukcją i
wzorcowymi szkicami, co swoją drogą zostało już przekazane ustnie temuż Geometrze w
biurze Wydziału Budowlanego i wydano mu już w tym celu stosowne wytyczne. 3) Istniejące
plany Piotrkowa, Noworadomska, Częstochowy, Rawy, Brzezin i Łasku, sporządzone 50 lat
temu, zupełnie nie odpowiadają tak obecnemu obrazowi tych miast, jak i nie zawierają
danych, przedstawionych w przywołanych powyżej postanowieniach Królestwa i Instrukcji
Ministerstwa, i dlatego też w celu sporządzenia planów wymienionych miast koniecznym jest
przeprowadzenie ich zdjęć na podstawie obowiązujących wskazań. O czym Wydział
Budowlany ma zaszczyt zawiadomić Wydział Administracyjny w celu wydania stosownych
rozporządzeń.
Gubernialny Architekt [podpis], Inżynier [podpis], Inżynier [podpis], Architekt [podpis]

k. 15-16 rv.
M.S.W., Rząd Gubernialny Piotrkowski, Wydział Administracyjny, Referat I
13 lutego 1875 r., Piotrków
Dziennik Administracyjny.
Wysłuchano: Departament Gospodarczy Ministerstwa Spraw Wewnętrznych w piśmie z 2
czerwca 1872 r. nr 6165 poprosił P. Naczelnika Guberni o udostępnienie na pewien czas
planów miast Guberni Piotrkowskiej w związku z tym, iż zgodnie z obowiązującymi
przepisami w celu urządzania miast wydawane są oddzielne plany, posiadające Najwyższe
zatwierdzenie, które powinny być przechowywane w Ministerstwie Spraw Wewnętrznych. W
związku z tym, wraz z pismem z 19 grudnia 1872 r. nr 7958 Departamentowi Gospodarczemu
zostały przekazane plany 9 miast z adnotacją, że 1) wszystkie te plany były zatwierdzone
przez byłą Komisję Rządową Spraw Wewnętrznych; 2) na niektórych z tych planów zostały
zmienione linie regulacyjne w stosunku to tych pierwotnie zatwierdzonych; 3) dla Łodzi i
Będzina sporządzane są obecnie nowe plany wraz z projektem regulacji, które zostaną
przedstawione Ministerstwu Spraw Wewnętrznych po ich zakończeniu do zatwierdzenia. W
odpowiedzi na to pismo, [nieczytelne] marca 1873 r. Departament Gospodarczy w piśmie nr
2547 zawiadomił, iż plany te okazały się być sporządzone niezgodnie z obowiązującymi w
tym obszarze przepisami i dlatego nie mogą służyć za wytyczne przy urządzaniu miast,
jednocześnie prosząc o zawiadomienie, czy P. Naczelnik Guberni nie uznaje za możliwe i
konieczne wydać rozporządzenia o sporządzeniu nowych planów w celu uregulowania miast
Guberni Piotrkowskiej, zgodnie z wydaną w 1870 r. instrukcją i wzorcowymi szkicami. W
152

odpowiedzi na powyższe Departament Gospodarczy [nieczytelne] lipca 1873 r. w piśmie nr
3666 został powiadomiony, że nowe plany dla Łodzi i Będzina są już na ukończeniu i są
sporządzane zgodnie z obowiązującą instrukcją, i zostaną przedstawione Ministerstwu Spraw
Wewnętrznych do zatwierdzenia. Co zaś tyczy się planów pozostałych miast, to w związku z
tym, iż [tekst urwany].
Sprawozdanie: Zgodnie z kontraktem, zatwierdzonym postanowieniem Rządu Gubernialnego
Piotrkowskiego na posiedzeniu z 23 września 1871 roku, Geometra drugiej klasy Krajkowski
zobowiązał się sporządzić plan Będzina ze szczegółowym pomiarem zabudowań i ziem
należących do miasta za wynagrodzeniem w wysokości 3578 rub., co stanowi w przybliżeniu
kwotę 60 rub. za jedną dziesięcinę zdjętego dla celów planu terenu zabudowanego, oraz
ukończyć go nie później niż do 15 września 1873 r. 2) Zgodnie z kontraktem, zatwierdzonym
postanowieniem Rządu Gubernialnego Piotrkowskiego na posiedzeniu z 20 listopada 1869 r.,
Geometra drugiej klasy Rudolf Miciński zobowiązał się sporządzić plan miasta Łodzi ze
szczegółowym pomiarem zabudowań i ziem należących do miasta (za wyjątkiem lasów
miejskich) według poniższego planu: a) wymierzenie działek w skali 1:[nieczytelne] w cenie
2 rub. 25 kop. za każdą morgę, b) wymierzenie ogrodów, ziem uprawnych, łąk, terenów
niezabudowanych, błot i dróg w skali 1:2500 w cenie 65 kop. w srebrze za każdą morgę; oraz
zakończyć prace w terminie do 20 listopada 1871 r. Warunki sporządzenia nowych planów
miast Guberni Piotrkowskiej zostały ustalone przez Wydział Budowlany 30 grudnia 1874
roku i obecnie sprawdzenie ich jest zawarte w artykule 14.
Podstawa prawna: 1) Tom XII wyd. 1857 r. część I Ustawy Budowlanej art. 298; 2)
Uzupełnienie I części tomu XII z 1863 r. Ustawy Budowlanej, uwagi do art. 298; 3)
Uzupełnienie I części tomu XII z 186[?] r. Ustawy Budowlanej, art. I punkt I do uwagi 1.; 4)
Zbiór Okólników i Instrukcja Ministerstwa Spraw Wewnętrznych z 1867 r. art. 126 str. 145;
5) Instrukcja Ministerstwa Spraw Wewnętrznych z 1872 r. i wzorce szkiców dla kierowania
się nimi przy sporządzeniu planów nowej zabudowy miast i zmian istniejącej regulacji miast,
posiadającej Najwyższe zatwierdzenie; 6) Punkt 12 III Wydz. zasad uzupełniających do
posiadającego Najwyższe zatwierdzenie z 19/31 grudnia 1866 r. postanowienia dotyczącego
urzędów gubernialnych i powiatowych.
Postanowiono: Uznając, na podstawie powyższego, konieczność sporządzenia planów dla
miast: Piotrków, Noworadomsk, Częstochowa, Rawa, Łask i Pabianice, Rząd Gubernialny
postanawia zatwierdzić warunki sporządzenia tychże planów, przedstawione przez Wydział
Budowlany oraz, wyznaczywszy na 1 maja 1875 roku przetarg dla osób pragnących wziąć na
siebie przygotowanie tych planów, opublikować stosowne trzykrotne zawiadomienie w
gubernialnych wiadomościach i gazetach.
Radny [inicjały]

k. 73 rv.
153

Ministerstwo Spraw Wewnętrznych, Wydział Gospodarczy, 2 [nieczytelne] Referat
16 stycznia 1876 r., nr 243
Do Pana Gubernatora Piotrkowskiego.
W odpowiedzi na pismo Jaśnie Wielmożnego Pana nr 4948 w związku z prośbą o
pokrycie ze środków Piotrkowa, Częstochowy, Noworadomska, Łasku, Rawy i Pabianic
wydatków w zaproponowanych przez Władze Guberni wysokościach, związanych ze
sporządzeniem dla wspomnianych miast planów istniejącego i proponowanego ich położenia
wraz z naniesieniem na te pierwsze, zgodnie z postanowieniem Władz Guberni, wszystkich
szczegółów dotyczących nieruchomości w tych miastach oraz z załączeniem rejestru
pomiarów, mam zaszczyt zawiadomić, że Ministerstwo Spraw Wewnętrznych, uwzględniając
Pańskie zapewnienie o adekwatnej wysokości tych wydatków, nie widzi przeszkód, aby
polecić Jaśnie Wielmożnemu Panu wydanie stosownych w tej sprawie rozporządzeń według
Pańskiej propozycji. Przy czym, biorąc pod uwagę, że w rzeczywistości dla celów
zatwierdzenia w ustanowionym porządku planów miast przeznaczonych do regulacji nie ma
konieczności oznaczania na załączanych do nich planach istniejącego położenia miasta
szczegółów, dotyczących prywatnych nieruchomości, jak również nie wymaga się załączania
rejestrów pomiarowych, uważam za swój obowiązek zapytać Jaśnie Wielmożnego Pana, czy
sporządzenie planów nie mogłoby zostać przyspieszone w celu przedstawienia ich do
NAJWYŻSZEGO zatwierdzenia przed ukończeniem w pełni wszystkich wspomnianych
dodatkowych prac.
Niniejszym zwracam załączone do pisma nr 4948 dokumenty.
W imieniu Ministra Spraw Wewnętrznych, Zastępca Ministra, Generał-Lejtenant [podpis]
Wicedyrektor [podpis]

k. 74-75 rv.
Ministerstwo Spraw Wewnętrznych, Rząd Gubernialny Kielecki, Wydział Administracyjny
Nr 2121, 19 kwietnia 1876 r., Kielce
Do Rządu Gubernialnego Piotrkowskiego.
Rejestrator Kolegialny, geometra Pliski, zgodnie z kontraktem zawartym ze
społecznościami Buska i Szydłowa, położonymi w powiecie stopnickim, zobowiązał się do
przeprowadzenia prac pomiarowych we wspomnianych miejscowościach i na rachunek
wynagrodzenia otrzymał: od Szydłowa 1,583 rub. i od Buska 300 rub. Przy czym, w ślad za
prośbą Pliskiego o wydanie mu pozostałego wynagrodzenia za pracę, 30 października 1875 r.
Gubernialny Kielecki Urząd ds. Włościańskich wydał postanowienie, zgodnie z którym
geometra Pliski nie miał prawa przeprowadzać pomiarów miejscowości Szydłów i Busko bez
154

wiedzy i zgody urzędu ds. włościańskich, jak jest to wymagane na mocy art. 150 postanowień
Komitetu Urządzającego i zasad zatwierdzonych przez Ministerstwo Spraw Wewnętrznych,
przy czym sporządzony przez Pliskiego plan Szydłowa, podczas sprawdzania go przez
pomiarowego Rewizora Urzędu, okazał się być niezadowalającym, a zatem podanie Pliskiego
o wydanie mu pozostałej sumy za pomiar ziem wspomnianych miejscowości, zgodnie z
rezolucją P. Naczelnika Guberni Kieleckiej z 24 lutego 1876 r., zostało pozostawione bez
następstw do momentu zatwierdzenia przez Urząd ds. Włościańskich sporządzonych przez
petenta Pliskiego planów wspomnianych miejscowości. Obecnie Naczelnik powiatu
stopnickiego, w celu zabezpieczenia pieniędzy wspólnoty wypłaconych Pliskiemu za prace
pomiarowe, które finalnie mogą okazać się niezadowalającymi, prosi o nałożenie blokady
[dosłownie: aresztu] na pieniądze należne Pliskiemu za prowadzone przez niego obecnie
prace w związku z konkursem w miastach i miejscowościach Guberni Piotrkowskiej, gdzie,
jak jest to wiadome Naczelnikowi z prywatnych źródeł, Pliskiemu należy się kilka tysięcy
rubli.
W związku z powyższym oraz zgodnie z rezolucją P. Wice-Gubernatora z 30
[nieczytelne] br., Rząd Gubernialny ma zaszczyt prosić Rząd Gubernialny Piotrkowski o
nałożenie blokady na pieniądze należące się geometrze Pliskiemu za prowadzone przez niego
prace pomiarowe zgodnie z konkursem w miastach i miejscowościach Guberni Piotrkowskiej
do wysokości 1,833 rub., które zostały od niego otrzymane za pomiary ziem miejscowości
Busko i Szydłów w powiecie stopnickim, i zakazanie jej zdejmowania do momentu
zatwierdzenia przez Kielecki Gubernialny Urząd ds. Włościańskich planów wskazanych
miejscowości, oraz o napisanie o tym zawiadomienia.
Radny [podpis], Prowadzący sprawę [podpis]

k. 93 rv.
M.S.W., Architekt Gubernialny Piotrkowski
15 lutego 1878 roku, nr 109, Piotrków
Do Wydziału Administracyjnego.
Mam zaszczyt przekazać niniejszym do Wydziału Administracyjnego na
przechowanie poniższe sporządzone na nowo plany i rejestry pomiarowe miast Guberni
Piotrkowskiej, a mianowicie:
1. Plan istniejącego położenia miasta Piotrkowa na dwóch planszach.
2. Plan istniejącego położenia miasta Pabianice na jednej planszy.
3. Plan istniejącego położenia miasta Rawy na jednej planszy.

155

4. Plan istniejącego położenia miasta Noworadomska w trzech egzemplarzach na czterech
planszach każdy, oraz jeden egzemplarz naklejony na płótnie.
5. Plany niwelacyjne (profile) Noworadomska w trzech egzemplarzach klejone na płótnie.
6. Plan istniejącego położenia miasta Łasku w trzech egzemplarzach, w tym jeden jest klejony
na płótnie, a dwa są na jednej planszy każdy.
7. Plany niwelacyjne (profile) Łasku w trzech egzemplarzach klejone na płótnie.
8. Plan istniejącego położenia miasta Będzina w dwóch egzemplarzach, każdy na dwóch
planszach.
9. Ogólny plan miasta Będzina w trzech egzemplarzach, każdy na jednej planszy.
10. Plan majątków należących do miasta Będzina w trzech egzemplarzach, każdy na
dziewięciu planszach.
11. Niwelacyjne plany miasta Będzina w dwóch egzemplarzach klejonych na płótnie.
12. Rejestr pomiarowy ziem miasta Będzina w trzech egzemplarzach.
13. Rejestr pomiarowy majątków Będzina w trzech egzemplarzach.
14. Zdjęcie trygonometryczne Będzina w jednym egzemplarzu.
15. Rejestr pomiarowy majątków Noworadomska w trzech egzemplarzach.
16. Rejestr pomiarowy majątków Łasku w trzech egzemplarzach.
Gubernialny Architekt [podpis]

k. 161 r.
Protokół Wydziału Budowlanego z 10 marca 1878 roku.
Wydział Budowlany, po rozparzeniu prośby Geometry Pliskiego z 27 lutego oraz biorąc pod
uwagę, że wspomniany Geometra sporządził w ostatnim czasie plan miasta Częstochowy,
sugeruje jako możliwe wypłacenie geometrze Pliskiemu zastawu w wysokości czterystu
pięćdziesięciu rubli w srebrze pod warunkiem, aby zastaw ten został uzupełniony przy
wypłacie jego wynagrodzenia za plan miasta Częstochowy.
Inżynier Architekt [podpis], [podpisy]

k. 167 rv.
Do Wydziału Administracyjnego.
156

W charakterze wypełnienia polecenia Rządu Gubernialnego z 15 lutego nr 1310
Wydział Budowlany ma zaszczyt oznajmić, co następuje:
Do chwili obecnej nie było dokładnych planów miast Guberni Piotrkowskiej,
ponieważ, chociaż istniały stare plany, to były one sporządzone całkiem dawno, niektóre z
nich nawet 60 lat temu; oprócz tego na tych planach granice miast nie były wcale oznaczone,
jak to jest wymagane na mocy instrukcji Ministerstwa z 1870 r. Z wymienionych wyżej
powodów do momentu sporządzenia nowych planów nie było żadnej możliwości dokładnego
określenia jaką powierzchnię zajmuje w danej chwili miasto oraz jaką ilość dziesięcin należy
uważać za objęte jego władzą. Tymczasem, zgodnie z kontraktem zawartym z Geometrami
Pliskim i Żarskim, wynagrodzenie za sporządzenie planów jest szacowane na podstawie ilości
dziesięcin, które będą wchodziły w granice [każdego] miasta, zatwierdzone przez Jaśnie
Wielmożnego Pana Naczelnika Guberni podczas jego nowej regulacji, jak również według
ceny za jedną dziesięcinę określoną w kontrakcie. W ten sposób, wraz z obecnym
przedstawieniem sporządzonych na nowo planów z zaznaczeniem na nich nowej regulacji i
granic miasta zgodnie z miejscowymi wymaganiami, oraz z ukazaniem rzeczywistej
zabudowy miasta, ujawniła się różnica pomiędzy pierwotnie szacowaną powierzchnią ziem,
które miały zostać uwzględnione w nowej regulacji granic miasta, a zatem i zaistniała różnica
w wydatkach na sporządzenie tych planów.
Piotrków, 17 marca 1878 r.
Gubernialny Architekt [podpis]

k. 170 rv.
Ministerstwo Spraw Wewnętrznych, Gubernator Kielecki, od Rządu Gubernialnego, Wydział
Administracyjny
nr 918, 23 lutego 1879 roku, Kielce
Do Gubernatora Piotrkowskiego.
W odpowiedzi na pismo Zarządu Guberni Piotrkowskiej z 22 stycznia br. nr 391mam
zaszczyt zawiadomić Jaśnie Wielmożnego Pana, iż cywilny geometra Pliski na podstawie
zawartych ze społecznościami miejscowości Szydłów i Busko powiatu stopnickiego
kontraktów zobowiązał się przeprowadzić prace pomiarowe we wspomnianych
miejscowościach, za które otrzymał wynagrodzenie w wysokości 1583 rub. od Szydłowa i
300 rub. od Buska. Sporządzony przez wspomnianego geometrę plan miejscowości Szydłów
został przedstawiony przez Komisarza Budowlanego powiatu Kieleckiemu Gubernialnemu
Urzędowi ds. Włościańskich, lecz ponieważ plan ten podczas sprawdzania go przez rewizora
pomiarowego okazał się być niezadowalającym, Rząd Gubernialny w swoim postanowieniu
wpisanym do dziennika z 27 listopada 1875 r. zdecydował o zwrocie tegoż wspomnianemu
komisarzowi z nakazem poprawienia i uzupełnienia go zgodnie z uwagami rewizora
157

pomiarowego. Następnie, Rząd Gubernialny w celu zabezpieczenia społecznych pieniędzy
wypłaconych Pliskiemu w wysokości 1883 rub. poinformował w piśmie z 19 kwietnia 1876 r.
nr 2121 Rząd Gubernialny Piotrkowski o nałożeniu blokady na wynagrodzenie należne
Pliskiemu za prowadzone przez niego prace pomiarowe w miastach i miejscowościach
Guberni Piotrkowskiej do wysokości wskazanej wyżej sumy 1883 rub., a wraz z tym prosił o
niezdejmowanie tej blokady do momentu zatwierdzenia przez Kielecki Gubernialny Urząd ds.
Włościańskich planów wymienionych miejscowości.
Biorąc pod uwagę, że wymierzony plan miejscowości Szydłów aż do chwili obecnej
nie trafił w poprawionej wersji do Rządu Gubernialnego, oraz że plan miejscowości Busko w
ogóle nie został przedstawiony temuż Rządowi, więc nie jest obecnie możliwym
rozstrzygnięcie o prawidłowości lub nieprawidłowości sporządzenia tych planów, uprzednio
do wydania ostatecznego rozstrzygnięcia sprawy zatrzymanej na rachunku geometry
Pliskiego kwoty 1883 rub. zażądałem od Naczelnika powiatu stopnickiego dostarczenia mi
potwierdzenia, że plan miejscowości Szydłów został poprawiony przez Pliskiego zgodnie z
uwagami rewizora pomiarowego, a plan pomiarowy miejscowości Busko został sporządzony,
oraz wyjaśnienia, dlaczego dokumenty te do chwili obecnej nie zostały przedstawione pod
rozporządzenie Kieleckiego Gubernialnego Urzędu ds. Włościańskich.
Gubernator [podpis], PO Wice-Gubernatora Radny [podpis], Radny [podpis], Prowadzący
sprawę [podpis]

k. 202 r.
Kancelaria Warszawskiego Generała-Gubernatora
Warszawa, 10 października 1879 r., nr 16688
Do Pana Naczelnika Guberni Piotrkowskiej.
Zamieszkujący w Kielcach geometra, Gubernialny Sekretarz Iwan [Jan] Pliski zwrócił
się do Pana Głównego Naczelnika kraju ze skargą na Rząd Gubernialny Piotrkowski w
związku z niewypłaceniem przysługujących mu zgodnie z zawartym kontraktem pieniędzy za
sporządzenie planów urządzenia miast: Piotrkowa, Częstochowy, Rawy i Pabianic.
Kancelaria Warszawskiego Generała-Gubernatora, zgodnie z przykazaniem Pana
Generała-Adiutanta Hrabiego Kotzebue, przekazując w założeniu wspomnianą skargę Jaśnie
Wielmożnemu Panu, ma zaszczyt najpokorniej prosić o podanie bliższych informacji
odnośnie jej zawartości oraz Pańskiej opinii wraz ze zwrotem załączonych dokumentów Jego
Łaskawości.
Zarządzający Kancelarią [podpis], Starszy Prowadzący sprawę [podpis]

158

k. 241-242 rv.
Wydział Budowlany Rządu Gubernialnego Piotrkowskiego, 9/21 lipca 1880 roku
Wydział Budowlany w pełnym składzie obecnych Techników rozpatrywał w dniu
dzisiejszym prośbę Geometry Pliskiego z 5 lipca odnośnie wydania mu planów i innych
dokumentów dla miasta Rawy i Pabianic, niezbędnych w celu uzupełnienia tych prac.
W postanowieniu Rządu Gubernialnego Piotrkowskiego, zapisanym w dzienniku z 19
czerwca br. określono między innymi, że na przedstawienie wymaganych przez kontrakt
załączników do planów miast Piotrkowa, Rawy i Pabianic wyznaczono geometrze Pliskiemu
ośmiomiesięczny termin licząc od dnia poinformowania go o tym z zastrzeżeniem, że w
przypadku niewypełnienia przez niego wynikających z kontraktu zobowiązań przed upływem
tego terminu, na rachunek Pliskiego zostanie rozpisany nowy przetarg na realizację
niewykonanych przez niego prac.
Z protokołu posiedzenia Wydziału Budowlanego z dnia 9/21 czerwca br. wynika, iż spośród
wymaganych przez kontrakt planów i dokumentów Geometra Pliski nie przedstawił:
Dla Piotrkowa:
1. Jednego egzemplarza planu istniejącego położenia miasta .
2. Jednego egzemplarza planowanego położenia miasta.
3. Trzech egzemplarzy profili niwelacyjnych.
4. Trzech egzemplarzy rejestrów pomiarowych.
5. Opisu topograficznego miasta.
Dla Rawy:
1. Planu projektowanego położenia miasta wraz z kopią.
2. Trzech egzemplarzy rejestrów pomiarowych (jeden został przedstawiony lecz nie został
zatwierdzony przez Pana Naczelnika Guberni w granicach miasta).
3. Opisu topograficznego miasta.
Dla Pabianic:
1. Planu projektowanego położenia miasta wraz z kopią (spośród przedstawionych dwóch
egzemplarzy jeden nie był ukończony, a drugi został sporządzony na podstawie projektu
niezatwierdzonego przez Pana Naczelnika Guberni).
2. Trzech egzemplarzy rejestrów pomiarowych (jeden został przedstawiony lecz nie został
zatwierdzony przez Pana Naczelnika Guberni w granicach miasta).
159

3. Opisu topograficznego miasta.
Po rozpatrzeniu prośby geometry Pliskiego oraz mając na uwadze przedstawione powyżej
postanowienie z dziennika Rządu Gubernialnego Piotrkowskiego, Wydział Budowlany
proponuje, aby w celu umożliwienia Pliskiemu przedstawienia wymaganych przez kontrakt a
brakujących [obecnie] załączników do planów miast Piotrkowa, Rawy i Pabianic wydać mu
pierwsze egzemplarze planów istniejącego położenia oraz plany projektowanego położenia
tych miast, zatwierdzone przez Pana Naczelnika Guberni. Biorąc jednakże pod uwagę, że
Geometra Pliski otrzymał już połowę wynagrodzenia za prace pomiarowe wyżej
wymienionych miast, która to połowa zgodnie z par. 8 kontraktu należała się po
przedstawieniu Rządowi Gubernialnego po jednym egzemplarzu planów istniejącego
położenia miast, to przy wydaniu planów o których mowa należałoby mieć gwarancję, że
zostaną one zwrócone; dlatego też plany te mogą zostać wydane jedynie za rozporządzeniem
Rządu Gubernialnego dla każdego miasta oddzielnie, według kolejności wskazanej w tym
rozporządzeniu.
Inżynier [podpis], Architekt [podpis], Architekt [podpis]

k. 311 r.
Wydział Budowlany Rządu Gubernialnego Piotrkowskiego, 6/18 marca 1884 roku
Wydział Budowlany w pełnym swoim składzie rozpatrywał raport Geometry
Zdzisława Kułakowskiego z 3/15 marca br., przy którym zostały przedstawione wszystkie
plany i dokumenty wymagane kontraktem zawartym 25 stycznia 1882 roku dla miast Rawy i
Pabianic, za wyjątkiem opisu topograficznego i informacji o zabudowanych działkach w
Pabianicach, które zostały przedstawione wcześniej. Wydział Budowlany przed
zakończeniem rozpatrywania uznaje za konieczne sprawdzenie na miejscu planów, rejestrów
pomiarowych i innych dokumentów, i w tym celu proponuje wyznaczyć w celu tegoż
sprawdzenia: dla miasta Rawy – inżyniera Tarkowskiego, a dla Pabianic – Architekta
Markiewicza, zaś wszystkie przedstawione wcześniej i obecnie plany i dokumenty zwrócić
Geometrze Kułakowskiemu w celu przekazania ich na miejscu Technikom
odkomenderowanym do ich sprawdzenia.
Na tym niniejszy protokół zakończono i podpisano.
Gubernialny Inżynier [podpis], Zastępca Gubernialnego Inżyniera Akademik Architektury
[podpis], Inżynier [podpis], Architekt [podpis]

160

NCN MINIATURA 5
1 X 2021-30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Łodzi, RGP-3WA Rząd Gubernialny Piotrkowski, sygn. 917
Akta Rządu Gubernialnego Piotrkowskiego
Wydział Administracyjny, Referat I

O przyłączeniu do miasta Łasku probostwa osady Łask.
Rozpoczęto 24 września 1873 roku, ukończono 7 maja 1883 roku.

k. 8-9 rv.

M. S. W., Urząd Powiatowy w Łasku, Wydział Administracyjny
Nr 4969, 27 kwietnia 1882 r., Łask
O budynkach we wsi Probostwo Łaskie.
Do Rządu Gubernialnego Piotrkowskiego. Raport.
W związku z trudnościami napotykanymi w zarządzaniu dwiema wsiami, położonymi na
terenie miasta Łasku – Probostwem Łaskim i Osadą o tej samej nazwie, należących do gminy
Łask zarówno od strony administracyjnej, jak i policyjnej, już 12 września 1873 r. (nr 12661)
poprzednik mój złożył Rządowi Gubernialnemu propozycję przyłączenia wspomnianych wsi
do miasta Łasku.
Niezależnie od wspomnianych trudności jeszcze ważniejszą jawi się potrzeba
ogrodzenia w aspekcie przeciwpożarowym nie tylko wspomnianych wsi, zabudowanych
skupiskami drewnianych domów krytych gontem z niewielkimi podwórzami, na których
budynki są skrajnie ścieśnione, stoją postawione jedne obok drugich bez zachowania
jakichkolwiek zasad przeciwpożarowych, ale ponadto też i samego miasta w związku z tym,
że zabudowania wiejskie są przemieszane z miejskimi.
Głównym powodem takiego ścieśnienia budynków jest z jednej strony dążenie
mieszkańców wsi do naszykowania największej jak to możliwe liczby pomieszczeń
mieszkalnych wynajmowanych przez mieszkańców miasta, w większości przez osoby z
warstwy kupieckiej i rzemieślniczej, chętnie przenoszące się na kwatery we wspomnianych
wsiach, [mieszkając] w których korzystają z wszelkich wygód na równi z mieszkańcami
miasta nie będąc obciążonymi podatkami i innymi powinnościami na rzecz miasta, a z drugiej
161

strony powodem jest to, że właściciele siedzib położonych w tych wsiach nie są
podporządkowani zasadom Ustawy Budowlanej obowiązującej w miastach, [a zatem] przy
wznoszeniu budynków nie są ograniczeni warunkami stawianymi przez tę ustawę.
W związku z tym oraz biorąc pod uwagę, iż w odpowiedzi na przywołane powyżej
pismo nr 12661 nie wydano jeszcze postanowienia, jak również powołując się na
rozporządzenie z okólnika Jaśnie Wielmożnego Pana Naczelnika Guberni z 5 listopada 1871
r. nr 7221, na podstawie którego moc obowiązujących zasad prawnych dotyczących
wznoszenia budynków w miastach rozprzestrzenia się również na budynki osób z warstwy
chłopskiej, którym przyznano ziemie wraz z budynkami w miastach, mam zaszczyt prosić
Rząd Gubernialny o rozstrzygnięcie kwestii, czy nie należałoby w związku z odgrodzeniem
miasta od zagrażającego mu ognia zastosować wobec wsi Probostwo Łaskie i Osada Łaska
zasad Ustawy Budowlanej dotyczących budownictwa miejskiego, tym bardziej, że
zabudowania w tych wsiach, będąc przemieszanymi z zabudowaniami miejskimi i znajdując
się na ziemiach byłego majątku poduchownego, w istocie nie różnią się niczym od
wymienionych we wspomnianym rozporządzeniu nr 7221 budynków należących do osób z
warstwy chłopskiej w miastach, oraz wreszcie że zgodnie z rozporządzeniem Rządu
Gubernialnego z 12 września 1878 r. nr 5200, wieś Probostwo Łaskie zgodnie z nową
regulacją miasta przeznaczono pod zabudowę murowaną, której wznoszenie nie będzie tym
sposobem, zgodnie z planem regulacyjnym, możliwe bez planów sporządzonych zgodnie z
Ustawą Budowlaną.
Przy czym uważam za niezbędne dodać, iż sytuacyjny plan miasta, jak również wsi
Probostwo Łaskie i Osada Łaska został przedstawiony Rządowi Gubernialnemu wraz ze
wspomnianym na początku raportem nr 12661.
Naczelnik Powiatu [podpis], Zastępca [podpis], Prowadzący Sprawę [podpis]

k. 42-46 rv.
Sporządzono w mieście powiatowym Łasku dnia 20 maja 1876 roku.
Protokół proponowanej regulacji powiatowego miasta Łasku.
Powołany w powiatowym mieście Łasku Komitet pod przewodnictwem Naczelnika Powiatu,
wypełniając polecenie Rządu Gubernialnego Piotrkowskiego z 10 stycznia 1876 roku nr 154
w sprawie urządzenia i regulacji tak ulic, jak również i samego miasta Łasku, w dniu
dzisiejszym, po dokładnej rewizji i rozpatrzeniu miejscowych uwarunkowań przede
wszystkim przystąpił do wskazania granic miasta, które oznaczył czterema równoległymi
czerwonymi liniami na planie sytuacyjnym, sporządzonym w 1875 roku przez geometrę II
klasy Edmunda Żarskiego.
Miasto powiatowe Łask położone jest na skrzyżowaniu szos prowadzących z
gubernialnego miasta Piotrkowa i z miasta Łodzi do Kalisza; zasiedlone jest przez ludność
162

zajmującą się rzemiosłem, przemysłem i uprawą roli, będąc niezwykle gęsto zaludnionym w
samym centrum, a zatem zabudowanym niezgodnie z zasadami prawa, zgodnie z którymi
każde podwórze powinno zajmować powierzchnię nie mniejszą niż 30 sążni kwadratowych
nie wliczając budynków. Z tego względu powołany Komitet, opierając się na powyższym,
mającym jak najgorszy wpływ na zdrowie ludności, postuluje zwiększenie obszaru miasta
Łasku zgodnie z poniższym.
We wschodniej części Łasku u zbiegu dwóch szos prowadzących z Piotrkowa i Łodzi
do Łasku proponuje się: istniejące położone obok siebie cmentarze – prawosławny, katolicki i
ewangelicki – powiększyć, przenosząc w to miejsce również cmentarz żydowski, znajdujący
się dotychczas w centrum miasta Łasku; założyć publiczny park miejski, który obecnie nie
istnieje, wraz z oznaczeniem kwartałów przeznaczonych pod przyszłą budowę miejskich i
rządowych budynków, zarówno dla Magistratu miejskiego, kasy, jak i prawosławnej cerkwi
oraz koszar wojskowych.
W zachodniej stronie miasta, w przypadku zrealizowania projektu budowy stacji Kolei
Łódzko-Wieruszowskiej można spodziewać się, że ta część miasta, jako przylegająca do
rynku, będzie najkorzystniejszym miejscem dla rozwoju przemysłu i będzie zabudowywana
szybciej od innych; w związku z tym Komitet uważa za konieczne wyznaczenie we
wskazanej części miasta największego obszaru dla rozrastania się miasta.
W południowej części miasta zamieszkują prawie wyłącznie osoby zajmujące się
uprawą roli, które do tej pory żyją w nieodpowiednich pomieszczeniach; w związku z tym
Komitet regulacyjny uważa za niezbędne zaprojektowanie [w tej części miasta] kwartałów
przeznaczonych pod drewnianą zabudowę, przeznaczoną głównie dla rolników.
Nadziały ziem poduchownych, położone pośród zabudowań miejskich, w swym
obecnym stanie stanowią przeszkodę dla uregulowania miasta; w związku z tym Komitet,
biorąc pod uwagę, iż zgodnie z Ustawą Budowlaną wznoszenie drewnianych domów w
centrum miasta jest całkowicie zabronione, a przy tym osoby, które otrzymały nadziały ziem
poduchownych korzystają z prawa wznoszenia budynków drewnianych bez planów i bez
przestrzegania zasad policji budowlanej, Komitet w związku z tym postuluje włączenie tych
działek do rejonu miasta – tym bardziej, że te okoliczności były przedstawione Rządowi
Gubernialnemu w raportach Urzędu Powiatowego z 13/25 października 1867 r. nr 6894 i z 12
września 1873 roku nr 12661.
Obszar ziem folwarcznych, jak również zabudowania folwarczne oddzielają na
północy prawie całe miasto od rzeki Pisy, a w ostatnim czasie występujące i
rozprzestrzeniające się w Łasku pożary można przede wszystkim przypisać bardzo wąskim
ulicom, z powodu których pożary mogą się szybko rozprzestrzeniać, a także brakowi dostępu
do rzeki, jako że dotychczas jeden tylko zaułek łączył miejski rynek z rzeką, który to zaułek
podczas ostatniego pożaru znalazł się w płomieniach, blokując dostęp do rzeki, tak więc
zaopatrzenie przeciwpożarowych instrumentów w wodę było niemożliwe; w związku z
powyższym Komitet zawnioskował o włączenie terenów folwarcznych o których mowa w
163

granice miasta, a następnie o odkrycie
nowoprojektowanymi ulicami nr 20, 21 i 22.

swobodnych połączeń

miasta z

rzeką

Biorąc pod uwagę przedstawione powyżej okoliczności, Komitet regulacyjny
zaprojektował następujący przebieg granic miasta.
Zaczynając z punktu A położonego po północnej stronie szosy prowadzącej z Łasku
do Łodzi – w odległości 40 sążni od niej granica miasta zostaje poprowadzona prostopadle do
szosy do punktu B, znajdującego się na działce Błażeja Gębarowskiego w odległości 47 sążni
od szosy piotrkowskiej. Z punktu B granica miasta wiedzie na południe prostopadle do szosy
prowadzącej z Kalisza do Piotrkowa do punktu V, znajdującego się na miedzy pomiędzy
[działką] Kazimierza Fidlera i [nieczytelne] w odległości 48 sążni licząc w kierunku miedzy
od polnej drogi. Z punktu V granica miasta zostaje przeprowadzona w kierunku północnowschodnim równolegle do szosy piotrkowskiej i zostaje przedłużona aż do zetknięcia z
nowoprojektowaną ulicą nr 5 do punktu G, znajdującego się przy polnej drodze w odległości
56 sążni od środka domu Lejzora Karpienia w kierunku południowym patrząc wzdłuż drogi.
Z punktu G granica miasta, nachylając się ku wschodowi, prowadzi do punktu D,
znajdującego się na miedzy pomiędzy nadziałami Ignacego Gębarowskiego i Andrzeja
Wróblewskiego w odległości 40 sążni licząc od polnej drogi w kierunku miedzy. Z punktu D
granica miasta zostaje przeprowadzona prosto do rogu mostu na rzece Pisie, postawionego na
szosie prowadzącej do Kalisza, do punktu E. Z punktu E granicę miasta stanowi rzeka Pisa do
punktu Ž, położonego na ogólnodostępnym pastwisku w odległości 21,5 sążnia licząc od rogu
folwarcznego ogrodu. Z opisanego powyżej punktu Ž granica miasta nachyla się ku
południowemu zachodowi i w tym kierunku zostaje poprowadzona na długości 36,5 sążnia do
punktu Z. Z punktu Z granica miasta zostaje poprowadzona równolegle do
nowoprojektowanej ulicy nr 23 do punktu I, znajdującego się na przedłużeniu poszerzonej
ulicy nr 24, prowadzącej do cmentarza. Z punktu I granica miasta prowadzi wzdłuż kierunku
wspomnianej wyżej ulicy nr 24 do punktu K na odcinku 82,5 sążnia. Z punktu K granica
miasta ukierunkowuje się prostopadle do poprzedniego odcinka I-K i przechodzi przez róg
cmentarza do punktu L, znajdującego się w odległości 25 sążni na wschód od wspomnianego
wyżej rogu cmentarza. Na koniec z punktu L granica miasta prowadzi do wskazanego na
początku punktu A, finalnie zamykając obrys granic miasta i pozostawiając poza granicami
miasta zarówno stare, jak i nowoprojektowane cmentarze.
W celu uregulowania kwartałów i ulic w Łasku Komitet uznał za konieczne
wymienione poniżej.
We wschodniej części miasta Łasku, projektowanej jako rozszerzenie miasta należy
założyć 8 kwartałów i rozdzielić je nowoprojektowanymi ulicami nr 5, 2, 1 i 4, zachowując
odległość 10 sążni bieżących pomiędzy budynkami dla każdej z nich, jednocześnie prostując i
poszerzając linię zabudowy przy szosie piotrkowskiej i łódzkiej, polną drogę zaś, oznaczoną
na planie sytuacyjnym numerem 26, zamknąć jako przeszkadzającą w regulacji.
W południowej części miasta należy założyć 8 kwartałów oraz rozdzielić je
nowoprojektowanymi ulicami nr 3, 11 i 5, zachowując szerokość 7 sążni bieżących między
164

budynkami dla każdej z nich, przy czym ulice Gorczyńską nr 9 i Tylną nr 7 należy w miarę
możliwości wyprostować i doprowadzić do takiej szerokości, aby zachowana była odległość 7
sążni bieżących między budynkami, a zabudowania przeszkadzające przyszłej regulacji
likwidować.
W zachodniej części miasta przy szosie prowadzącej do Kalisza należy założyć 8
kwartałów i rozdzielić je nowoprojektowanymi ulicami nr 15, [nieczytelne], 14, 13,
zachowując dla każdej z nich szerokość między zabudowaniami 10 sążni bieżących; należy
założyć również dwa place przy rzece między ulicami 15, 16, 17 w pobliżu ubojni – jeden dla
handlujących bydłem rogatym, a drugi dla handlujących bydłem nierogatym.
W północnej części miasta należy utworzyć 8 kwartałów i rozdzielić je ulicami 17, 18,
19, 20, 21, 22 i 23, spośród których należy założyć od nowa ulice nr 18, 21, 22 i 23,
projektując je z zachowaniem szerokości 10 sążni między budynkami każda, pozostałe zaś
ulice nr 17, 19 i 20 wyprostować i poszerzyć wzdłuż linii istniejących zabudowań do
szerokości 8 sążni bieżących; niezależnie od tego należy utworzyć jeden plac u zbiegu ulic nr
20 i 23, i założyć na nim skwer.
W ścisłym centrum miasta zaprojektowano następujące zmiany:
Północną stronę rynku w kierunku ulicy Warszawskiej i Sieradzkiej należy w miarę
możliwości wyprostować, a w kwartale przylegającym do ulicy Sieradzkiej tak w samym
rynku, jak i wzdłuż ulicy Sieradzkiej po obu jej stronach rozszerzyć ją do 7 sążni bieżących.
Ulicę nr 10 od strony zachodniej należy poszerzyć do 7 sążni bieżących i przedłużyć
ją do zetknięcia z nowo uregulowaną ulicą nr 8.
Ulicę Senatorską, oznaczoną na planie numerem 25, która ma swój początek w Rynku,
należy wyprostować i poszerzyć do 7 sążni bieżących, a na wlocie tej ulicy do Rynku z
kwartału przylegającego do rynku, ulicę tę należy poszerzyć nawet do 7 sążni bieżących.
W kwartałach utworzonych przez ulice nr 10, 11, 25, 27 wszystkie istniejące
dotychczas zaułki przeszkadzające regulacji należy zamknąć; w kwartałach zaś znajdujących
się między ulicami nr 8, 10, 11, 25, jak również w kwartałach między rynkiem a ulicami nr 8,
9, 10, należy zamknąć wszystkie znajdujące się wewnątrz nich nie tylko zaułki, ale też ulice.
W kwartałach między ulicami nr 7, 11, 12 uważa się za konieczne zamknąć ulicę
Szewską, przeszkadzającą w regulacji miasta.
Ulicę oznaczoną na planie numerem 8 należy wyprostować i poszerzyć do 7 sążni
bieżących, a także przedłużyć ją przez istniejące zabudowania tak, aby połączyła ona ulicę
Piotrkowską z Widawską.
Ulicę nr 7 należy rozszerzyć do 7 sążni i wyprostować ją, przedłużając ją do zetknięcia
się z szosą prowadzącą do Widawy.

165

Ulicę nr 6, mającą swój początek z południowej strony kościoła, należy wyprostować,
rozszerzyć do 7 sążni i przedłużyć do ulicy nr 3.
Ulicę Kościelną, oznaczoną na planie numerem [nieczytelne] należy rozszerzyć po jej
północnej stronie do 7 sążni.
Ulicę Warszawską nr 29 po jej południowej stronie należy wyprostować i poszerzyć
do 7 sążni bieżących.
Plac Kościelny należy doprowadzić do kształtu regularnego wieloboku, ustawiając
jego boki równolegle do przylegających do niego uregulowanych ulic miasta, zaś zamiast
istniejącego kwartału po wschodniej stronie wspomnianego placu Kościelnego, po
wyburzeniu tutejszych zabudowań, które w miarę upływu czasu popadły w zły stan,
proponuje się, w celu ulepszenia miasta, utworzenie skweru.
Podczas projektowania wymienionych powyżej zmian w przebiegu granic miasta
Łasku oraz jego regulacji, mającej dopełnić się w przyszłości, Komitet w głównej mierze
bazował na tym, że mieszkańcy Łasku, zabudowanego w chwili obecnej nadzwyczaj gęsto nie
mają wymaganych dla zdrowia wygód i pomieszczeń.
Na czym niniejszy protokół zakończono i podpisano.
Przewodniczący Komitetu Regulacyjnego, Naczelnik powiatu łaskiego [podpis]
Członkowie: PO Inżyniera powiatu łódzkiego i łaskiego [podpis], Architekt [podpis]
Burmistrz Miasta Łasku [podpis], Radni [podpisy]
Sporządzający plan miasta Łasku Edmund Żarki, geometra II klasy

k. 54-56 rv.
Wydział Budowlany Rządu Gubernialnego Piotrkowskiego, 14 stycznia 1878 roku.
Protokół.
Wydział Budowlany Rządu Gubernialnego Piotrkowskiego, podczas sprawdzenia planów i
protokołu proponowanej regulacji powiatowego miasta Łasku, sporządzonego przez Komitet
regulacyjny 20 maja 1876 roku, uznał za konieczne wprowadzenie poniższych zmian na
projekcie:
Odnośnie granic miasta: zamiast linii, poprowadzonych z punktu Ž do Z, z Z do I, z I do K, z
K do L i z L do A należy połączyć punkt Ž z punktem A i tak poprowadzoną linię prostą
uznać za zewnętrzną stronę granicy miasta; pozostałe zaś linie granic miasta postanawia się
przyjąć zgodnie z propozycją Komitetu.
166

Odnośnie regulacji ulic i placów: Kwartał oznaczony na planie istniejącego położenia
numerem 28 jako nieposiadający wymaganej prawem głębokości należy przeznaczyć do
rozbiórki.
Nowoprojektowane ulice – Kowieńską, Chłopską, Brzezińską i Pabianicką – należy
pozostawić zgodnie z projektem Komitetu.
Ulicę Kościelną należy poszerzyć do szerokości 10 sążni bazując na wschodniej stronie
projektu i przedłużyć ją aż do samej granicy miasta.
Ulicę Łódzką od kwartału nr 4 do kwartału nr 34 należy poszerzyć do 10 sążni przyjmując
jako podstawę północną stronę projektu, a na dalszym jej odcinku biegnącym wzdłuż szosy
prowadzącej do Łodzi poszerzyć ją również do 10 sążni, opierając się na północnej stronie
projektu.
Ulicę Piotrkowską, zaczynając od strony wschodniej od granic miasta do zetknięcia z ulicą
Łódzką należy poszerzyć do 10 sążni przyjmując za podstawę północną stronę szosy
piotrkowskiej według projektu; od kwartału nr 34 do spotkania z ulicą Konstantynowską ulicę
Piotrkowską należy poszerzyć do 10 sążni biorąc za podstawę północną stronę projektu w
kwartałach 8, 9 i 30. Róg kwartału nr 7, odcięty poprzez przedłużenie południowej strony
ulicy poza ulicę Konstantynowską należy przeznaczyć do rozebrania. Pozostałą część ulicy
Piotrkowskiej od Konstantynowskiej do granic miasta, między kwartałami 2, 3 i 7 należy
pozostawić zgodnie z projektem Komitetu.
Ulicę Gorczyńską należy poszerzyć do 10 sążni, od rogu Placu Aleksandrowskiego do
zetknięcia się z ulicą Łódzką, opierając się na wschodniej stronie tejże ulicy Gorczyńskiej, a
dalej, zaczynając od rogu ulicy Łódzkiej, wyznaczyć ją prostopadle do tejże ulicy Łódzkiej,
przedłużyć w tym kierunku do granic miasta, biorąc za podstawę wschodnią stronę ulicy.
Ulicę Aleksandrowską, zaczynając od Placu Aleksandrowskiego w kierunku na południe do
granicy miasta należy poszerzyć do 10 sążni i uporządkować w następujący sposób:
zaczynając od placu Aleksandrowskiego i opierając się na wschodniej linii kwartałów 20 i 21
przedłużyć ją w tym kierunku do ulicy Piotrowskiej, a dalej od rogu ulicy Piotrkowskiej z
punktu opisanego powyżej przeprowadzić ją prostopadle nie do ulicy Łódzkiej, ale tym
samym do ulicy Chłopskiej.
Ulicę Konstantynowską, zaczynając od ulicy Kaliskiej w kierunku południowym do granicy
miasta poszerzyć należy do 10 sążni przyjmując za punkt odniesienia wschodnią stronę
projektu, po jej uprzednim wyprostowaniu. W dalszym przebiegu ulicy Konstantynowskiej
licząc od ulicy Kaliskiej na północ do rynku należy ulicę Konstantynowską poszerzyć do 10
sążni orientując się na zachodnią stronę projektu Komitetu.
Ulicę Poprzeczną, Łąkową, Wodną, Skrajną i Polową, posiadające szerokość 10 sążni według
oznaczenia Komitetu, należy pozostawić zgodnie z projektem.

167

Ulicę Sadową należy pozostawić zgodnie z projektem o szerokości 10 sążni i przedłużyć ją w
kierunku wschodnim do granicy miasta, przy czym rogi w kwartałach nr 35 i 27 przy ulicy
Zielonej i Łódzkiej należy ściąć.
Ulicę Dworską należy poszerzyć do 10 sążni przyjmując za punkt odniesienia wschodnią
stronę projektu.
Ulicę Rynkową jako zaprojektowaną przez Komitet o szerokości 10 sążni należy pozostawić
zgodnie z projektem.
Ulicę Maryjską należy poszerzyć do 10 sążni, bazując na wschodniej stronie projektu.
Ulicę Zieloną należy poszerzyć do 10 sążni opierając się na wschodniej stronie projektu i
przedłużyć ją do granic miasta.
Ulicę Małą od ulicy Konstantynowskiej do placu Aleksandrowskiego należy poszerzyć do 10
sążni przyjmując za podstawę północną stronę projektu. Tę że ulicę Maryjską między
kwartałami nr 29 i 30 należy rozszerzyć do 10 sążni przyjmując za podstawę południową
stronę projektu lub północną stronę kwartału nr 30.
Drogę oznaczoną na planie istniejącego położenia numerem 26 jako zbędną zamknąć zgodnie
z projektem.
Ulicę Kaliską zaczynając od mostu przy granicy miasta po stronie zachodniej do zetknięcia z
ulicą Konstantynowską pozostawić należy zgodnie z planem istniejącego położenia; od ulicy
Konstantynowskiej do placu Aleksandrowskiego należy poszerzyć ją do 10 sążni przyjmując
za podstawę południową stronę projektu. Od placu Aleksandrowskiego do ulicy Zielonej
należy ją uregulować w następujący sposób, wyznaczając jej szerokość na 10 sążni: od
wskazanego placu, tj. od południowo-zachodniego rogu domu nr 17 w 27 kwartale należy
przeprowadzić linię prostą do południowo-wschodniego rogu placu nr 20 w 27 kwartale, a
dalej od tylko co wspomnianego rogu placu nr 20 należy przeprowadzić linię prostą do
południowo-zachodniego rogu domu nr 33 w 27 kwartale; na pozostałym odcinku ulicę
Kaliską należy pozostawić zgodnie z projektem.
Północną stronę placu Aleksandrowskiego należy uregulować według linii północnej strony
ulicy Kaliskiej w kwartale 23.
Ulicę Widawską należy w miarę możliwości wyprostować i poszerzyć do 10 sążni.
Ulicę Nową należy poprowadzić od ulicy Sadowej prostopadle do tejże ulicy Sadowej do
granic miasta tak, aby wypadała ona prawie w połowie odległości między ulicą Maryjską i
Zieloną, oraz wyznaczyć jej szerokość na 10 sążni. Przeprowadzona w ten sposób ulica Nowa
rozdzieli kwartały, zawarte między ulicami Maryjską, Sadową i Zieloną na dwa nowe
kwartały.
Część starej ulicy Piotrkowskiej między kwartałami 8, 9 i 10 z jednej, a kwartałami 11, 12, 13
z drugiej strony proponuje się zamknąć.
168

Zaułki między kwartałami nr 19, 20, 21, 22, jak również i wszystkie inne, znajdujące się
wśród nowoprojektowanych kwartałów należy zamknąć.
Plac Kościelny należy doprowadzić do kształtu wieloboku foremnego, kształtując jego strony
równolegle do nowo uregulowanych, przylegających do niego ulic.
Komitet Regulacyjny w swoim protokole z 20 maja 1876 r. zaproponował utworzenie
cmentarza dla osób wszystkich wyznań poza granicami miasta w miejscu, gdzie w chwili
obecnej istnieją już katolicki i inne cmentarze, obok kwartałów nr 27 i 35. Wydział
Budowlany, w świetle Art. 909 t. XIII Ustawy o Policji Medycznej, na mocy którego pod
cmentarze należy wyznaczać miejsca za miastem, na ziemiach przeznaczonych na pastwiska,
w miejscach wygodnych, oddalonych od ostatnich miejskich zabudowań mieszkalnych nie
mniej niż sto sążni, poleca miejscowemu Komitetowi Regulacyjnemu wybrać odpowiednie
dla cmentarza miejsce z zachowaniem przytoczonego powyżej przepisu prawnego.
Oprócz tego, podczas przygotowania planów projektowanego położenia miasta Łasku należy
przykazać poniższe sporządzającemu je geometrze:
Na jednym planie istniejącego położenia miasta, który ma zostać przedstawiony
Ministerstwu, należy nanieść wszystkie zmiany w projekcie dotyczące uregulowania ulic i
placów, a nawet kwartałów – a ponieważ na przedstawionych planach linie regulacji są
naniesione ciągłymi czerwonymi liniami (karminem), to w celu uniknięcia nieporozumień
wymierzone na nowo linie regulacji należy nanieść przerywanymi czerwonymi liniami
(karminem), lecz tylko na jednym, wskazanym wyżej planie. Na pozostałe zaś egzemplarze
linie te będą naniesione po otrzymaniu Najwyższego zatwierdzenia planu.
Przy numeracji kwartałów na projektowanym planie należy przestrzegać, aby pierwszymi
liczbami były oznaczone kwartały murowane, następnymi w kolejności – murowane z
częściowo drewnianą zabudową, a na koniec – drewniane, tj. spośród 50 kwartałów
stanowiących miasto Łask, ukazanych na projektowanym planie, należy oznaczyć:
Jako murowane – kwartały oznaczone na planie projektowanego położenia numerami 1, 2, 3,
4, 5, 6, 7, 8, 9, 10, 11, 12, 13, 14, 15, 16, 17, 18, 19 i 20.
Kwartał nr 21 od strony ulicy Sadowej licząc od rogu ulicy Zielonej na odcinku około 40
sążni oraz równolegle do tejże ulicy Zielonej oznaczyć jako część zabudowaną drewnianymi
budynkami, pozostałą zaś część tego kwartału – jako część zabudowaną murowanymi
budynkami.
Kwartały nr 22, 23, 24, 25 i 26 od strony ulicy Łódzkiej oznaczyć jako murowane, zaś od
strony ulicy Chłopskiej – jako drewniane.
Wszystkie pozostałe kwartały, oznaczone na planie numerami 27, 28, 29, 30, 31, 32, 33, 34,
35, 36, 37, 38, 39, 40, 41, 42, 43, 44, 45, 46, 47, 48, 49 i 50 [tekst urwany].

169

k. 90-93 rv.
Ministerstwo Spraw Wewnętrznych, Departament Gospodarczy, Wydział Drugi Miejski,
Referat 2
[?] września 1880 r., nr 5966
[dopisane:] Przekazano do Wydziału Budowlanego w celu sprawdzenia planów. 7
października 1880 r. Radny [podpis]
Do Gubernatora Piotrkowskiego.
Jaśnie Wielmożny Pan przedstawił (w piśmie nr 3094) Ministerstwu Spraw
Wewnętrznych, w celu wyniesienia do Najwyższego zatwierdzenia projektowany plan
uregulowania i poszerzenia powiatowego miasta Łasku wraz z planem istniejącego położenia
miasta i innymi załącznikami, wyjaśniając przy tym, między innymi, iż większe niż to
zawarto w projektowanymi planie wygładzenie ulic jawi się jako kłopotliwe, jako że przy
zwiększeniu ich szerokości [nieczytelne] domy pozostałyby bez podwórzy, i oprócz tego
należałoby w tym celu wywłaszczyć sześć prywatnych [nieczytelne] znaczny kapitał, którego
w mieście Łasku [nieczytelne, prawdopodobnie: nie ma].
Zatem i pod uwagę biorąc, że wskazane ulice w swoim projektowanym stanie
dosięgają wskazanych w art. 281 Ustawy Budowlanej wymiarów (10 sążni szerokości dla
nowych ulic), Ministerstwo nie upatrywałoby wystarczających podstaw do nalegania na
zwiększenie szerokości ulic.
Jednakże, po rozpatrzeniu wskazanych dalej szkiców, nie można nie zatrzymać by się
nad poniższymi uwagami:
1. Na miejscu istniejącego wewnątrz miasta cmentarza zaprojektowano kwartały,
najwyraźniej bez przyjęcia do wiadomości ustanowionej w art. 916 t. XII Ustawy o Policji
Medycznej zasady, i dlatego też propozycja ta nie może być dopuszczona jako nie mająca
bliższych, uzasadniających ją podstaw.
2. W miejsce likwidowanych cmentarzy, jak wynika to z wspomnianego pisma nr 3094,
zaproponowano utworzenie innych w odległości 100 sążni od granic miasta, lecz na planach,
w odstępstwie od przyjętego porządku, nie oznaczono wybranych w tym celu miejsc.
3. Istniejącą w mieście ubojnię proponuje się pozostawić na jej poprzednim miejscu, w
jednym z projektowanych miejskich kwartałów na brzegu rzeki Plisy, podczas gdy
Ministerstwo Spraw Wewnętrznych, zgodnie z opinią Rady Medycznej, nieustannie odrzucało
propozycje umiejscowienia ubojni z dostępem do rzek lub na ich brzegu, aby uniknąć
spuszczania nieczystości do rzeki. W związku z tym oraz w świetle art. 414 t. XII Ustawy
Budowlanej, zgodnie z którym ubojnie należy budować poza miastem, jawi się jako
konieczne w niniejszym przypadku wybranie innego miejsca dla ubojni, położonego poza
miejskimi zabudowaniami, a przy tym w miarę możliwości oddalonego od brzegu rzeki.
170

4. Na brzegach rzek Plisy i Grabie nie wyznaczono ulic, przeprowadzenie których, między
innymi, mogło by okazać się pożądanym w aspekcie wielkiej wygody dla mieszkańców –
możliwości korzystania z wody, a przy tym przedstawiałoby się możliwym do wykonania bez
większych trudności, jako że do brzegów wspomnianych rzek, sądząc na podstawie planu
istniejącego położenia miasta, przylegają niezabudowane obszary ziem ornych i uprawnych.
5. Na planie istniejącego i projektowanego położenia miasta, w odstępstwie od zatwierdzonej
przez Ministerstwo Spraw Wewnętrznych w 1870 r. instrukcji sporządzania planów miast, nie
oznaczono granic miejskiego pastwiska oraz obszarów zalewowych rzek Plisy i Grabie,
stanowiących północną granicę miasta Łasku.
6. Umowne znaki na obu planach i kolory, użyte w celu oznaczenia budynków i kwartałów,
nie do końca odpowiadają ustanowionym wzorcowym szkicom, załączonym do wspomnianej
instrukcji Ministerstwa. Na planie obecnego położenia miasta istniejące kwartały w ogóle nie
są zaznaczone kolorami, a części ich i budynki podlegające wyburzeniu nie są pokryte jak by
należało jasnym tuszem, przy czym na plan są naniesione należące do osób prywatnych i
położone wewnątrz kwartałów działki i zabudowania z nadaniem im oddzielnej numeracji,
podczas gdy zgodnie z par. 9 wspomnianej instrukcji należałoby oznaczyć na planie jedynie
działki i zabudowania znajdujące się poza kwartałami, zarówno w granicach, jak i poza
granicami miasta.
7. Na planie istniejącego położenia miasta w odstępstwie od wymagań zawartych we
wspomnianej instrukcji z 1870 r. nie zawarto adnotacji o tym, że nie ma planu miasta Łasku
posiadającego Najwyższe zatwierdzenie, a na planie projektowanego położenia brakuje
podpisów osób projektujących położenie miasta; jedynie zaznaczono, że plan ten został
zaprojektowany przez powiatowego technika wraz z urzędem miejskim.
8. Uznaje się za nieodzowne, aby wspomniane plany zostały przerysowane w skali 50 sążni
na cal na podobieństwo tego, jak zostało to przyjęte dla wszystkich planów miast, które są
przedstawiane pod Najwyższe zatwierdzenie.
W związku z powyższym uważam za swój obowiązek zwrócić Jaśnie Wielmożnemu
Panu plany miasta Łasku (wraz z załącznikami według spisu), przekazane Ministerstwu w
piśmie nr 3094 z prośbą o przekazanie ich podległym Panu stronom w ustanowionym
porządku oraz zarządzenie poprawienia ich zgodnie z przywołanymi wyżej uwagami.
Za Ministra Spraw Wewnętrznych, Jego Zastępca, Sekretarz Stanu [podpis]
Dyrektor [podpis]

k. 94-95 rv.
Protokół.

171

Rząd Gubernialny Piotrkowski przedstawił Ministerstwu Spraw Wewnętrznych dla
uzyskania Najwyższego zatwierdzenia projekt planu położenia miasta Łasku (zaprojektowany
na nowo plan sytuacyjny).
Departament Gospodarczy M. S. W. w piśmie z 24 września 1880 roku nr 5966
zwrócił ów projekt wraz ze wszystkimi załącznikami oraz korespondencją w celu naniesienia
wskazanych przez Ministerstwo uzupełnień i poprawek.
W ramach wykonania powyższego Wydział Budowlany Rządu Gubernialnego
Piotrkowskiego ma zaszczyt przedłożyć poniższe odnośnie poczynionych uwag:
Ad 1: Na miejscu Istniejącego Cmentarza zaprojektowano kwartały pod zabudowę, jednakże
zgody na wznoszenie budowli w tych kwartałach nie będą udzielane, zgodnie z miejscowymi
przepisami, przed upływem [skreślone: czterdziestu] letniego terminu.
Ad 2: Odnośnie wskazania miejsca pod nowy cmentarz, to w tym celu należy zasięgnąć
informacji w Urzędzie Powiatowym odnośnie nabycia miejsca poza granicami miasta i po
otrzymaniu tych informacji żądanie Ministerstwa może zostać wypełnione.
Ad 3: Po popadnięciu istniejącej ubojni w ruinę zostanie ona przeniesiona zgodnie ze
wskazaniami art. 414 Ustawy Budowlanej lecz wybór miejsca, położonego nie na brzegu
rzeki zależy od konfrontacji z miejscowymi warunkami i dlatego też również i ten punkt
należałoby przekazać Urzędowi Powiatowemu w celu wyboru miejsca.
Ad 4: Dostęp do rzeki i do wody istnieje obecnie ulicami, lecz nie zaprojektowano ulic
nadbrzeżnych biegnących wzdłuż rzeki, ponieważ miasto Łask nie włada koniecznymi do
tego środkami, przy czym jeśli Ministerstwo uważa to za niezbędne, to może zostać to
wykonane, jednakże spowoduje to [nieczytelne] wydatków na przerobienie planu.
Ad 5: Odnośnie miejskiego pastwiska to kwestię tę również należałoby skierować do Urzędu
Powiatowego i dopiero później oznaczyć je na planie, tak samo jak obszar wylewania rzek
Plisy i Grabi.
Ad 6: Kolory zostały dobrane do wzorców, będących w posiadaniu Rządu Gubernialnego
oraz do załączników do instrukcji [nieczytelne] miast z 1870 roku; pasują one również do
zatwierdzonego już planu miasta Noworadomska.
Na planie istniejącego położenia miasta kwartały oznaczono kolorami, ponieważ nie ma
ogólnie murowanych lub drewnianych kwartałów a istnieją w nich, jak to widać na planie, i
murowane, i drewniane budowle wymieszane ze sobą, a przy tym nie było to wymagane
podczas rozpatrzenia posiadających już w chwili obecnej Najwyższe zatwierdzenie planów
miast Będzina i Noworadomska; w ten sam sposób można wyjaśnić niepokrycie jasnym
tuszem części kwartałów i budynków, podlegających wyburzeniu; wreszcie na projektowany
plan została naniesiona jedynie numeracja kwartałów, jednak na planie istniejącego położenia
jest ona bardziej szczegółowa na potrzeby rejestru pomiarowego, w którym jest szczegółowo
ukazana powierzchnia placów należących do poszczególnych właścicieli, i który służy
172

również właścicielom, stanowiącym wspólnotę miejską dla której został sporządzony ten
plan, na wypadek sporów.
Ad 7: Na planie istniejącego położenia miasta należałoby umieścić napis, iż plan posiadający
Najwyższe zatwierdzenie nie istnieje, a na projektowanym planie umieścić zapisy zgodnie z
instrukcją z 1870 roku.
Ad 8: Projektowany plan miasta Łasku należałoby przerysować w skali 50 sążni na cal
zgodnie z wymaganiami Ministerstwa.
Piotrków, 7 maja 1883 roku
Gubernialny Inżynier [podpis], Zastępca Gubernialnego Inżyniera, Akademik Architektury
[podpis], Inżynier [podpis], Architekt [podpis], Architekt [podpis]

k. 125-126 rv.
Kopia.
M. S. W., Architekt powiatu łódzkiego i łaskiego, 1 lipca 1884 roku, nr 2084, Łódź, do Pana
Naczelnika powiatu łaskiego, Raport. W związku z pismem Jaśnie Wielmożnego Pana z 25
maja br. nr 5855 mam zaszczyt donieść, iż kopia [planu] miasta Łasku została ukończona i
jestem w stanie przystąpić do projektu nowej regulacji wraz z członkami miejskiego
Komitetu. Jak wiadomo Jaśnie Wielmożnemu Panu, ziemie należące do gminy Probostwo
Łaskie znajdują się prawie w centrum miasta, a chłopi jako właściciele tych ziem nie mogą
być pozbawieni swoich praw i ich ziemie nie podlegają zasadom ustawy budowlanej, a zatem
w mojej opinii wspomniane wyżej ziemie nie mogą zostać włączone do granic miasta, a tym
samym zostać uregulowane. Jeśli moja opinia jest uzasadniona, to ulic przy których są
wybudowane domy chłopów nie wolno regulować, chociaż początek i koniec ulicy należą do
miasta, a tylko środek do gminy.
Pojawia się i druga kwestia, czy wyznaczenie granic miasta jest [w ogóle] potrzebne?
Podczas ich wyznaczania nie ma możliwości wykluczenia z nich chłopskich i folwarcznych
ziem, wchodzących prawie do samego centrum miasta w 8 miejscach, a ponieważ granica
miasta jest taką linią, która obejmuje sobą tylko te miejsca, które podlegają zasadom ustawy
budowlanej, to moim zdaniem w tej sytuacji, w której znajduje się miasto Łask, wyznaczenie
granic miasta jest niewykonalne.
Przyjąwszy następnie do wiadomości, iż kasa miejska jest zupełnie pozbawiona
środków na wypłatę wynagrodzenia właścicielom od miasta za [nieczytelne] od nich ziemi w
wyniku regulacji oraz na zakup nowych ziem pod cmentarz, ubojnię, publiczny park itp., to
nie mogę wyobrazić sobie regulacji miasta Łasku inaczej, niż jedynie jako wyprostowanie
ulic i to [wyłącznie] w tych miejscach, w których może to zostać przeprowadzone z
zaangażowaniem możliwie niewielkich środków. Patrząc w ten sposób na regulację miasta
173

Łasku, można by przynajmniej coś zdziałać w tym celu, jednak stosując zasady regulacji
miast można zrobić jedynie to, co już zostało zrobione na samym początku, a co na dalszym
etapie okazało się niewykonalnym.
Biorąc wszystko powyższe pod uwagę, pokornie proszę Jaśnie Wielmożnego Pana o
rozstrzygnięcie kwestii, czy mogę nakreślić taką regulację miasta, jaka jedynie jest tylko
możliwa moim zdaniem dla miasta Łasku, tj. [zaproponować wyłącznie] wyprostowanie ulic i
która przynajmniej doprowadzi miasto do większego porządku, czy też powinienem obmyślać
regulację, która, dopóki zasady prawne dotyczące chłopskich i folwarcznych ziem nie ulegną
zmianie, jest po prostu niewykonalna. Podpisał I. Markiewicz
Zgodne z oryginałem. Starszy Prowadzący sprawę [podpis]

k. 173-174 rv.
Sporządzono w Kancelarii Magistratu miasta Łasku 6 września 1902 roku.
Protokół z posiedzenia.
Pan Naczelnik powiatu łaskiego w swoim piśmie z 29 maja br. nr 6699 zawiadamia
Magistrat, że Pan Naczelnik guberni, uznawszy za niemożliwe odłożenie na czas nieokreślony
z powodu niewystarczających środków w łaskiej kasie miejskiej sporządzenia na nowo planu
miasta Łasku, polecił podjąć należne kroki ku przerysowaniu przygotowanego już przez
geometrę Żarskiego planu projektowanego położenia miasta Łasku zgodnie z uwagami
Ministerstwa Spraw Wewnętrznych; przy czym Jaśnie Wielmożny Pan uznał za niezbędne,
aby w celu przyspieszenia rozstrzygnięcia danej kwestii Magistrat zaprosił doświadczonego
geometrę, z którym należy zawrzeć porozumienie, zarówno odnośnie ilości prac
pomiarowych podlegających wykonaniu, jak i odnośnie wynagrodzenia za te prace,
rekomendując geometrę Karla Brandtnera, który w ostatnim czasie wykonał pomiary miasta
Częstochowy, i zalecając obciążenie związanymi z tym kosztami mieszkańców miasta według
proporcji.
Zaproszonym w dniu dzisiejszym do kancelarii Magistratu miejskim ławnikom, przy
udziale łaskiego powiatowego Inżyniera-Architekta, została przez przewodniczącego
niniejszemu posiedzeniu Burmistrza miasta wyłożona przedstawiona wyżej propozycja Pana
Naczelnika Guberni w celu jej wszechstronnego omówienia i ostatecznego rozstrzygnięcia
kwestii sporządzenia regulacyjnego planu miasta Łasku; zostało im również przedstawione
zaaprobowane wcześniej przez Magistrat miasta Łasku oświadczenie geometry K.
Brandtnera, autora planu miasta Częstochowy, w którym wskazuje on, iż szczegółowe zdjęcie
miasta Łasku wraz z niwelacją w nowych granicach miasta, ze sporządzeniem 3
szczegółowych planów w skali 25 sążni na cal oraz 4 planów w celu przedstawienia do
Najwyższego zatwierdzenia wraz z detalami i dodatkami zgodnie z instrukcją M. S. W. z
1870 roku i sporządzeniem rejestru pomiarowego z alfabetycznym spisem oraz wyliczeniem
ziemi dla każdego właściciela, wyniesie około 3000 rubli.
174

Obecne na posiedzeniu osoby, rozpatrzywszy wyżej wyłożone okoliczności oraz
biorąc pod uwagę, iż nikłymi środkami łaskiej kasy miejskiej, wynoszącymi 1280 rub. 86
kop. kapitału zapasowego i 5062 rub. 60 kop. kapitału stałego, nie można się posiłkować, to
proponowane przez Naczelnika odniesienie wspomnianego znacznego wydatku w wysokości
3000 rubli na środki mieszkańców miasta według proporcji, zarówno w tej chwili jak i w
najbliższej przyszłości, jest ponad siły mieszczan, obarczonych stałymi rocznymi
proporcjonalnymi wydatkami na niezbędne uporządkowanie miasta, realizowane w obecnym
czasie, tj. na zakup przeciwpożarowych instrumentów, na doroczną pieniężną pomoc dla
towarzystwa przeciwpożarowego na dostarczenie instrumentów przeciwpożarowych na
miejsce pożaru oraz na utrzymanie ich w czystości i porządku, na kapitalny remont pięciu
studni miejskich, na wzniesienie budynku dla tymczasowego umieszczenia w nim miejskiej
ubojni, lekarza weterynarii i stróża ubojni; niezależnie zaś od powyższego oczekiwany jest
kapitalny remont miejskich jatek, wzniesienie [stałego] budynku ubojni, przepisanie ksiąg
ludności miejskiej, wybrukowanie niektórych ulic w mieście, i wszystkie te oczekiwane prace
powinny zostać opłacone ze środków mieszkańców według proporcji; przy czym wraz z
budową Kolei Warszawsko-Kaliskiej od czasu odkrycia w 1903 ruchu pasażerskiego miasto
Łask w targowym, przemysłowym czy rolniczym aspekcie nic nie skorzysta a przeciwnie,
poniesie straty, co w ogóle zmniejszy dochody mieszkańców miasta. Jeśli zaś w przyszłości
okaże się możliwym wypełnienie przedstawionego zadania, to nie może to nastąpić wcześniej
niż zostaną zrealizowane dużo ważniejsze dla miasta propozycje, [jak] włączenie w granice
miasta przedmieść Probostwo Łaskie i Osada Łaska, które wchodzą swoimi zabudowaniami,
w których znajdują się bez mała wszystkie rządowe i samorządowe instytucje, do samego
miasta, i które korzystają ze wszystkich usług miasta zdecydowanie we wszystkich aspektach,
a nie przynoszą nawet najmniejszego dochodu ani miastu, ani skarbcowi mimo [faktycznego]
zlokalizowania w mieście. Uczestniczące w posiedzeniu osoby, biorąc pod uwagę wyłożone
wyżej okoliczności, w szczególności zaś ostatnią uwagę, zaproponowały zwrócić się do Pana
Naczelnika powiatu łaskiego z prośbą o wstawiennictwo u Wyższych Władz, aby uzyskać
odroczenie proponowanego sporządzenia regulacyjnego planu miasta Łasku do momentu
rozstrzygnięcia kwestii włączenia Probostwa Łaskiego i Osady Łaskiej do miasta Łasku.
Burmistrz [podpis], Powiatowy Inżynier-Architekt [podpis], Ławnicy [podpis], Sekretarz
[podpis]

175

NCN MINIATURA 5
1 X 2021- 30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Łodzi, RGP-3WA Rząd Gubernialny Piotrkowski, sygn. 919
Akta Rządu Gubernialnego Piotrkowskiego
Wydział Administracyjny, Referat I

O sporządzeniu regulacyjnego planu miasta Piotrkowa.
Część V
Rozpoczęto 17 sierpnia 1872 roku, ukończono 13 kwietnia 1885 roku.

k. 12-13 rv.
Do Jaśnie Wielmożnego Pana Gubernatora Piotrkowskiego.
Raport geometry, Registratora Kolegialnego Ivana Pliskiego.
W wyniku ogłoszonego przez Rząd Gubernialny konkursu na sporządzenie planów
miast guberni piotrkowskiej zobowiązałem się do przeprowadzenia zdjęć 4 miast: Piotrkowa,
Częstochowy, Rawy i Pabianic, przyjąwszy wszystkie prace na swoje konto. Chociaż ogólna
suma wydatków związanych z tymi pracami we wszystkich miastach znacznie przewyższa
moje materialne zasoby, to biorąc pod uwagę, że na podstawie warunków należne
wynagrodzenie zostanie wypłacone w dwóch terminach, a dokładniej: pierwsza połowa po
przedstawieniu jednego egzemplarza planu istniejącego położenia miasta, a druga – po
całkowitym zakończeniu prac i ich zatwierdzeniu, uznałem za możliwe podjęcie się tych prac
w takim wymiarze, w jakim mogą one być wypełnione zgodnie z terminem, ustalonym przez
Rząd Gubernialny, pod warunkiem nieustannego przeprowadzania zdjęć jednego miasta za
drugim, jako że otrzymanie w charakterze pożyczki połowy wynagrodzenia za jedno miasto
dałoby mi środki na kontynuację prac w drugim.
Po porównaniu wielkości wynagrodzenia o które prosiłem z cenami przedstawionymi
przez konkurentów prace we wszystkich czterech miastach zostały powierzone mnie, w
wyniku czego zostały zawarte kontrakty, w których zostały uwzględnione wszystkie istotne
warunki. W ślad za tym przystąpiłem do prac, zaczynając od miasta Piotrkowa.
Równolegle do przeprowadzania zdjęć sporządzałem pierwszy egzemplarz planu,
dlatego też miałem możliwość po zakończeniu prac w terenie bezzwłocznie przekazać
Rządowi Gubernialnemu plan obecnego położenia miasta, wymagany na mocy par. 8
176

kontraktu, co zostało przeze mnie dokonane 26 października. Wypełniwszy w ten sposób
kontrakt, tym samym nabyłem prawa na otrzymanie połowy wynagrodzenia; ponieważ
zdjęcie Piotrkowa było moją pierwszą pracą wykonaną w guberni, a przy tym plan został tego
samego dnia przekazany do sprawdzenia, nie prosiłem o wypłacenie pożyczki, czekając aż
prawidłowość wykonania prac zostanie potwierdzona przez sprawdzającego, i dopiero po
dwóch tygodniach, to jest 10 listopada, wyjeżdżając do Pabianic w celu rozpoczęcia nowego
zdjęcia, złożyłem prośbę o wypłatę części wynagrodzenia. Moja prośba aż do chwili obecnej
pozostaje nierozpatrzona, a w międzyczasie brak środków materialnych spowodował, że
musiałem wstrzymać się z pracami w Pabianicach na samym ich początku.
Po powrocie do Piotrkowa zostałem zawiadomiony, iż Wydział Budowlany polecił
wstrzymać wypłatę pożyczki o którą prosiłem do momentu zakończenia sprawdzania planu,
które zgodnie z kontraktem powinno być przeprowadzone w ciągu dwóch miesięcy,
wyłączając okres zimowy.
Chociaż zgodnie z kontraktem wypłata pierwszej części należnego mnie
wynagrodzenia powinna mieć miejsce po przedstawieniu przeze mnie planu niezależnie od
czasu trwania jego sprawdzenia, to tym niemniej uznałbym za konieczne poddanie się
przedstawionym mnie wymaganiom, jeśli sprawdzenie nie zostałoby zawieszone na okres
zimowy. W okresie zimowym trudno jest prowadzić prace pomiarowe jedynie w odkrytym
terenie, gdzie z powodu zalegającego śniegu nie zawsze możliwym jest określenie granic
włości, lecz w terenie zabudowanym, gdzie granice wyznaczają ogrodzenia i zabudowania,
zima nie stanowi przeszkody dla prac pomiarowych i podczas wszystkich zim, które
spędziłem w kraju nadwiślańskim, wykonywałem zdjęcia miast prawie z takim samym
powodzeniem, jak w okresach letnich. W kontrakcie jest rzeczywiście wskazane, że okres
zimowy nie jest wliczany do dwumiesięcznego terminu, lecz takie zastrzeżenie mogłoby być
zrobione na wypadek surowej zimy, zaś pogoda, która się obecnie ustabilizowała, jest całkiem
korzystna dla [tego typu] prac.
Jeśli Jaśnie Wielmożny Pan pobłażając mojej pokornej prośbie nakazałby możliwie
szybkie wypełnienie prac, to zrezygnowałbym z prawa do otrzymania wynagrodzenia do
czasu, aż zostanie przedstawiony rezultat sprawdzenia; abym zaś miał środki na kontynuację
rozpoczętych przeze mnie prac w Pabianicach, najpokorniej proszę o Jaśnie Wielmożnego
Pana o zgodę na wypłacenie mi pożyczki jedynie w wysokości wpłaconego przeze mnie
zastawu w wysokości 425 rub. z tym, aby suma ta była odliczona od późniejszego
wynagrodzenia.
Piotrków, 8 grudnia 1875 roku, Geometra [podpis]

k. 31-45 rv.
Akt sprawdzenia planu Gubernialnego Miasta Piotrkowa, sporządzonego w 1875 roku przez
Geometrę Pliskiego.
177

[Sprawdzenie] przeprowadzono w mieście Piotrkowie 1 i 3 listopada 1875 r., 29, 30, 31
marca, 1, 2, 3, 7, 8, 9, 10, 12, 13, 14 i 15 kwietnia 1876 roku.
Wypełniając polecenie Jaśnie Wielmożnego Pana Naczelnika Guberni, przekazane mi w
piśmie z 25 października 1875 roku nr 801 przez Wydział Budowlany Rządu Gubernialnego
Piotrkowskiego przystąpiłem do sprawdzenia planu miasta Piotrkowa, sporządzonego w 1875
roku przez geometrę Pliskiego na podstawie kontraktu, zawartego z nim ……….. 1875 roku.
W celu sprawdzenia wspomnianego planu zastosowałem pięć sposobów:
1) Sprawdzono kilka punktów [nieczytelne] osnowy wybranych za miastem, jak wierze
kościołów i kominy fabryk poprzez wyliczenia triangulacyjne.
2) Z dwóch punktów wybranych poza miastem, położonych jeden na północy, a drugi na
południe od miasta, sprawdzono sposobem orientacyjnym kilka punktów w mieście jak
wierze, rogi domów itd.
3) Przeprowadzono siedem linii rewizyjnych, okrążających prawie całe miasto, i wymierzono
je szczegółowo z oznaczeniem wszystkich ważniejszych granic, dróg, wzniesionych w
pobliżu ich budynków itd.
4) Sprawdzono fronty domów i placów wzdłuż trzech najważniejszych w mieście ulic.
5) Wymierzono dziesięć kwartałów i placów wybranych w różnych częściach miasta.
6) W końcu niniejszego aktu zawarto niezgodności [planu] z terenem, zauważone poza
przeprowadzonymi powyżej sprawdzeniami.
Ponieważ sprawdzenie przeprowadzano bez drugiego 10-sążniowego łańcucha podzielonego
na stopy, to przy przeliczeniu na dziesiętne części sążnia zgodnie ze skalą planu wychodzą
[nieczytelne] części sążnia.
A. Weryfikacja triangulacyjna
Osnową dla sprawdzenia triangulacyjnego został wybrany równy teren na południu miasta,
[linia] prawie prostopadła do Alei Aleksandrowskiej, która po wielokrotnym wymierzeniu
okazała się mieć długość 126,83 sążnia. Z końców tej linii zostały wzięte kąty [oraz?], po
przeprowadzonych wyliczeniach, następujące odległości niektórych punktów w mieście.
Komin fabryki Szoltena i komin młyna parowego oddalone o 442,32 sążnia; komin młyna
parowego i krzyż na wieży Cerkwi Prawosławnej – 188,15 sążnia; krzyż na wieży Cerkwi
Prawosławnej i krzyż na wieży Kościoła Farnego – 266,88 sążnia; krzyż na wieży Cerkwi
Prawosławnej i krzyż na wieży Kościoła Bernardynów – 112,9 sążnia; krzyż na wieży
Kościoła Bernardynów i krzyż Kościoła Farnego – 154,03 sążnia; wszystkie te odległości,
biorąc pod uwagę małą skalę planu okazały się prawie idealnie dokładnymi.
B. Sprawdzenie orientacyjne
178

Dla celów tej weryfikacji wybrano punkt na południu miasta, położony na przedłużeniu
północnego ogrodzenia Cmentarza Ewangelickiego w odległości 11,45 sążnia na zachód od
jego rogu. Dla orientacji menzuły przyjęto krzyż Cerkwi Prawosławnej oraz południowozachodni róg domu [Ry?]kalskiego przy placu Aleksandrowskim, po czym wzięto następujące
punkty: północno-wschodni róg domu księdza prawosławnego okazał się dokładnym;
południowo-wschodni róg domu Karlińskiego przy ulicy Petersburskiej [różnica] na 0,6
sążnia na bok; południowo-wschodnie róg sklepu Sztajnberga na 0,2 sążnia na bok; figura na
placu Aleksandrowskim okazała się dokładną; południowo-wschodni róg domu Skibińskiego
okazał się dokładny; północno-wschodni róg domu Banaszkiewicza okazał się dokładny;
północno-zachodni róg drewnianego niemieszkalnego budynku Ratulada przy Alei
Aleksandrowskiej okazał się dokładny; południowo-zachodni róg Karlinkowskiego na bok o
0,2 sążnia; południowo-wschodni róg nowego drewnianego domu mieszkalnego przy cegielni
Olszewskiego na bok o 0,5 sążnia; na koniec – południowo-zachodni róg drewnianego domu
mieszkalnego położony przy północno-zachodnim rogu Cmentarza Ewangelickiego okazał się
dokładny.
Drugi punkt został wybrany na północ od miasta na linii rewizyjnej A-B (o której niżej) w
odległości 19,95 sążnia od jej początku; przyjąwszy dla orientacji menzuły krzyż Cerkwi
Prawosławnej i północno-zachodni róg domu Pasikowskiego przy ulicy Moskiewskiej wzięto
następujące punkty: północno-zachodni róg sklepu przy szosie Wolborskiej 0,4 sążnia na bok;
środek frontu Synagogi Żydowskiej 0,6 sążnia na bok; północno-zachodni róg domu nr 3 przy
ulicy Tobolskiej i Moskiewskiej 0,4 sążnia na bok; południowo-zachodni róg byłego zamku
okazał się dokładny; południowo-zachodni róg domu Garczykowskiego przy ulicy
Moskiewskiej okazał się dokładny; północno-wschodni róg domu Zarembiny przy placu
Mikołajewskim okazał się dokładny; północno-wschodni róg domu Jakubowskiego przy ulicy
Moskiewskiej 0,4 sążnia na bok; północno-wschodni róg domu Cieszkowskiego przy ulicy
pocztowej okazał się dokładny; północno-wschodni róg domu Wojciechowskiego przy ulicy
Petersburskiej okazał się dokładny; północno-zachodni róg domu [Gieszcza?] przy ulicy
Moskiewskiej okazał się dokładny.
V. Linia rewizyjna.
Przed opisaniem linii rewizyjnej uważam za konieczne wyjaśnić, iż niezgodności przy
skrzyżowaniach polnych, niedokładnie odgraniczonych rowami dróg, a także rzeczek w
wyniku różnego poziomu wody podczas zdjęcia i podczas sprawdzenia nie mogą być
uważane za poważne błędy. Na wszystkich końcach linii rewizyjnych w terenie postawiono
wiechy.
Linia rewizyjna A-B łączy punkt A, położony na przedłużeniu zewnętrznej strony zachodniej
ściany Cmentarza Katolickiego w odległości 0,34 sążnia od rogu z północnym rogiem koszar,
położonych przy szosie Piotrkowsko-Wolborskiej; linia ta jest przedłużona poza ten ostatni
róg o 6,04 sążnia, ma długość 469,11 sążnia; na planie [ta sama linia] ma długość 469,80
sążnia.
179

Linia ta napotyka przedłużenie zewnętrznej strony wschodniej ściany Cmentarza na
odległości 105,57 sążnia (na planie 105,80 sążnia) i jest oddalona na przedłużeniu
zewnętrznej strony ogrodzenia od jego rogu o 14,16 sążnia (na planie o 14,60 sążnia),
napotyka granicę działek 2a i 2b na długości 170,57 sążnia (na planie 170,60 sążnia), granicę
działek 2b i 2v na długości 186,02 sążnia (na planie 186,30 sążnia), granicę między działką nr
17 a drogą prowadzącą do Cmentarza Żydowskiego na długości 248,29 sążnia (na planie
248,70 sążnia), granicę działki nr 17 i sąsiadującej z nią działki bez numeru, oznaczonej
żółtym kolorem na długości 274,86 sążnia, co jest zgodne z planem; granicę tej ostatniej
działki z sąsiednią na długości 319,57 sążnia, co jest zgodne z planem; drogę z Wielkiej Wsi
na długości 330,28 sążnia, co jest zgodne z planem; granicę dwóch działek na długości 359
sążni (według planu 358,40 sążnia); granicę dwóch działek na długości 435,86 sążnia (według
planu 434,80 sążnia); granicę ziem należących do Koszar na długości 455,14 sążnia (według
planu 455,40 sążnia); róg koszar na długości 463,07 sążnia (na planie 463,5 sążnia); na
koniec, jak [wskazano] wyżej, [linia napotyka] punkt B położony na przecięciu opisanej
powyżej linii rewizyjnej i frontowej ściany koszar na długości 469,11 sążnia (według planu
469,8 sążnia). Odległość od frontowej ściany koszar w kierunku wiechy wyniosła 3,64 sążnia
i jest zgodna z planem.
Rewizyjna linia B-C została poprowadzona od wyżej opisanej (linii) z punktu B do punktu C,
położonego z prawej strony szosy prowadzącej do Kielc; punkt C został wybrany w
następujący sposób: odległość dwóch istniejących przy tej drodze krzyży określono na planie
na 58,29 sążnia; po sprawdzeniu [odległość ta] okazała się zgodna; wykreślono linię
prostopadłą do tej linii w odległości 32,71 sążnia; w odległości 0,78 sążnia od krzyża bardziej
oddalonego od miasta wyznaczono punkt C.
Linia rewizyjna B-C ma długość 447,29 sążnia (według planu 447,30 sążnia). Linia ta,
zaczynając od zera z punktu B, przecina na początku szosę Piotrkowsko-Wolborską na
długości 121,7 sążnia zgodnie z planem, południową stronę drogi do Koła na długości 138
sążni zgodnie z planem, napotyka granicę działki nr 1 na długości 156 sążni zgodnie z planem
– ten punkt przecięcia jest oddalony licząc [wzdłuż?] granicy o 15 sążni od frontowej ściany
od strony ulicy istniejącej na tej działce stodoły, co jest zgodne z planem, zaś o 11,5 sążnia od
jej ściany wewnętrznej, co jest zgodne z planem; granicę między dwiema działkami nr 1 i nr 2
linia rewizyjna napotyka na długości 168,07 sążnia zgodnie z planem, granicę działek nr 2 i nr
3 – na długości 179,14 sążnia zgodnie z planem, granicę działek nr 3 i nr 4 – na długości
201,5 sążnia zgodnie z planem, granicę [działek] nr 4 i nr 5 – na długości 212,93 sążnia
zgodnie z planem; granic między [działkami] nr 5 i 6 oraz między [działkami] na 6 i 7 nie
dało się rozróżnić na miejscu, więc nie zostały zdjęte podczas sprawdzenia; granicę między
[działkami] nr 7 i nr 8 [linia rewizyjna napotyka] na długości 229,57 sążnia zgodnie z planem,
granicę między [działkami] nr 8 i 9 – na długości 235,43 sążnia zgodnie z planem, granicę
[między działkami] nr 9 i 10 – na długości 246,64 sążnia zgodnie z planem, granicę [między
działkami] nr 10 i 11 – na długości 257,86 sążnia (na planie 258,20 sążnia), granicę działki nr
11 ze starostwem Piotrkowa – na długości 269 sążni (według planu 269,70 sążnia), polną
drogę prowadzącą do starostwa – na długości 331,71 sążnia oraz 334 sążni (według planu
[odpowiednio] 332,4 sążnia i 334,4 sążnia), granicę równoległą do drogi na długości 354,43
180

sążnia (na planie 354,7 sążnia), granicę oddzielającą ziemię orną od łąki – na długości 402,5
sążnia zgodnie z planem, a na koniec dochodzi do opisanego powyżej punktu C na długości
447,29 sążnia.
Linia rewizyjna C-D została przeprowadzona od opisanego wyżej punktu C do punktu D,
położonego na podwórzu działki nr 3 przy ul. Dońskiej; [punkt ten] jest oddalony od
południowo-zachodniego rogu drewnianego domu mieszkalnego (plac nr 3) o 8,1 sążnia, od
południowo-wschodniego rogu drewnianej stodoły (plac nr 2) o 7,7 sążnia. Rewizyjna linia
C-D ma długość całkowitą 315,7 sążnia zgodnie z planem.
Linia ta, zaczynając od zera w punkcie C przecina szosę Piotrkowsko-Kielecką na długości
0,6 i 8 sążni (według planu 1 i 8,1 sążnia), przedłużenie południowej ściany murowanej
stodoły z placu nr 44 – na długości 86,14 sążnia (zgodnie z planem), napotyka granicę pola
uprawnego i łąki na długości 93,3 sążnia (według planu 93,2), rzekę Strawę – na długości 135
i 139 sążni (na planie 133 i 137 sążni), granicę sadu przy placu nr 21 przy ulicy Dońskiej – na
długości 279,14 i 302,86 sążni (na planie: 279 i 302,5 sążnia), wzdłuż ogrodzenia sadu przy
placu nr 21 przechodzi w odległości 7,95 sążnia od granicy działki nr 45 zgodnie z planem i
dochodzi do punktu D na długości 315,7 sążnia zgodnie z planem.
Rewizyjna linia D-E została przeprowadzona od opisanego powyżej punktu D do punktu E,
położonego przy przedłużeniu Alei Aleksandrowskiej w kierunku linii kolejowej, [skreślone:
w odległości 6,5 sążnia od przecięcia linii D-E z osią przedłużenia Alei Aleksandrowskiej;
dopisane:] przecina ona oś tej drogi w odległości 8,21 sążnia od środka mostu i wykracza na
odległość 6,5 sążnia poza ten punkt, w odległości 12,9 sążnia od środka mostu. Rewizyjna
linia D-E ma długość całkowitą 375,57 sążnia, a według planu – 373 sążnie.
Linia ta, zaczynając od zera w punkcie D przecina granicę działek nr 3 i 2 przy ulicy Dońskiej
na długości 6,39 sążnia zgodnie z planem, drogę do wsi Zalesice – na długości 26,86 sążnia i
31,7[?] sążnia (według planu 26,86 i 31,5 sążnia), granicę dwóch działek polnych – na
długości 34,71 sążnia zgodnie z planem, granicę dwóch działek polnych – na długości 73
sążni (według planu 73,3 sążnia), granicę ogrodów i pól żniwnych – na długości 106 sążni
(według planu 105,5 sążnia), granicę działek nr 5 i 6 – na długości 108,93 sążnia (według
planu 108 sążni), granicę działek nr 6 i 7 – na długości 119,14 sążnia (według planu 118
sążni), granicę działek nr 7 i 8 – na długości 137,14 sążnia (na planie 136,5 sążnia), drogę
Milewską [Milejowską?] – na długości 149,07 sążnia i 156, 07 sążnia (według planu 148,5 i
155,2 sążnia), granicę działki nr 18 i drogi do gospodarstwa – na długości 164,28 sążnia
(według planu 163,7 sążnia), przedłużenie wschodniej ściany stodoły nr 19 – na długości
164,67 sążnia zgodnie z planem, przedłużenie wschodniej ściany stodoły nr 20 – na długości
191,21 sążnia (według planu 190 sążni), przedłużenie wschodniej ściany stodoły nr 7 – na
długości 224 sążni (na planie 223,5 sążnia), [przedłużenie?] zachodniej strony tejże stodoły –
na długości 241,21 sążnia (na planie 238,8 sążnia), zachodnią stronę polnej drogi – na
długości 244,43 sążnia (według planu 242,6 sążnia), granicę między polem ornym a miejskim
pastwiskiem – na długości 265 sążni (według planu 262,8 sążnia), przedłużenie osi Alei
Aleksandrowskiej – na długości 348,5 sążnia (według planu 346,5 sążnia), rów – na długości
181

356,43 i 358,71 sążnia (według planu 355,3 i 357 sążni), drogę Działoszycką – na długości
363,86 i 373,43 (na planie 362,3 oraz 370 sążni); na koniec dochodzi do punktu E na długości
375,57 (według planu 373 sążni).
Rewizyjna linia E-F została poprowadzona od opisanego powyżej punktu E przy drodze
Piotrkowsko-Działoszyckiej do punktu F, położonego na terenie cegielni Olszewskiego w
odległości 21,29 sążnia od południowo-zachodniego rogu drewnianego budynku
mieszkalnego oraz w odległości 6,71 sążnia od środka wschodniej ściany drewnianego
niemieszkalnego domu. Rewizyjna linia E-F ma długość całkowitą 157,71 sążnia (według
planu 156,8 sążnia).
Linia ta, zaczynając od zera w punkcie E napotyka pierwszą granicę dwóch działek polnych
na długości 61 sążni (na planie 61,4 sążnia), drugą – na długości 86,57 sążnia (na planie 86,80
sążnia); trzecia granica nie została przeze mnie zauważona na miejscu i została opuszczona;
czwartą [granicę linia napotyka] – na długości 131,71 sążnia (według planu 130,2), zachodnią
stronę polnej drogi – na długości 134 sążni (według planu 132,3 sążnia) i dochodzi do punktu
F na długości 157,71 sążnia.
Rewizyjna linia F-G została poprowadzona z opisanego powyżej punktu F wzdłuż
przedłużenia ulicy Pocztowej na południe, wzdłuż samej ulicy Pocztowej oraz wzdłuż jej
przedłużenia na północ do punktu G, położonego w odległości 72,07 sążnia od opisanego na
początku punktu A oraz w odległości 89,54 sążnia od południowo-zachodniego rogu
cmentarza katolickiego. Linia rewizyjna F-G ma według planu 6,4 sążnia; szerokość
drewnianego niemieszkalnego budynku w podwórzu ulicy równoległej do Pocztowej wynosi
2 sążnie; długość granicy od strony zachodniej [wynosi] 25,2 sążnia, a według planu – 24,2
sążnia. Plac nr 7 na rogu ulicy Odeskiej i drogi prowadzącej do cegielni Olszewskiego ma
front wzdłuż ulicy Odeskiej o długości 8,29 sążnia (zgodnie z planem), a od drogi 19,29
sążnia (zgodnie z planem); tylna granica od strony placu nr 8 – 8,57 sążnia (zgodnie z
planem), granica od strony placu nr 6 – 6,19 sążnia (zgodnie z planem); wymiary budynków
okazały się prawidłowo wymierzonymi, jak i przeprowadzone przez plac przekątne. W
południowo-wschodnim rogu placu nie ukazano drewnianych wychodków.
Plac Szokalskiego przy ulicy Pocztowej: front od ulicy Pocztowej – 27,14 zgodnie z planem,
granica od strony placu Szulca– 17,68 sążni zgodna z planem, tylna granica – 27,43 zgodna z
planem, granica od strony domu Cieszkowskiego – 22,25 sążnia zgodna z planem; wymiary
budynków okazały się zgodne poza szerokością 2,75 i 2 sążni murowanego budynku
gospodarczego w podwórzu, która na planie została pokazana jako 2 sążnie i 1,3 sążnia;
oprócz tego na planie nie został pokazany drewniany budynek gospodarczy w podwórzu oraz
drewniana stodoła na palach.
Plac Skibińskiego przy placu Aleksandrowskim: długość frontu od placu Aleksandrowskiego
11,19 sążnia okazała się zgodna z planem, długość frontu od ulicy Annińskiej – 27,14 (na
planie 26,7 sążnia), tylna granica – 5,29 sążnia (na planie 5 sążni), granica od strony placu nr
2 do rogu sąsiedniego frontowego domu – 27,25 sążnia zgodna z planem, szerokość
frontowego domu – 5,5 sążnia (na planie 5 sążni).
182

Plac na rogu ulic Moskiewskiej i Zagrodzkiej: długość frontu placu Szpana od ulicy
Moskiewskiej 3,2 sążnia okazała się zgodna z planem, [długość] frontu od ulicy Zagrodzkiej
do mostu – 99,82 sążnia (według planu 100,6 sążnia), długość placu wzdłuż rzeki Strawy do
jej pierwszego załomu, tj. łącznie z placem Szpana 38,04 sążnia okazała się być zgodna z
planem, a także wschodnia granica o długości 92,2 sążnia okazała się zgodną; wymiary
zabudowań na placu Szpana okazały się dokładne poza drewnianym domem mieszkalnym
przy ulicy Zagrodzkiej, oddalonym wzdłuż tej ulicy od ulicy Moskiewskiej na 4,86 sążnia
(według planu 3,86 sążnia), którego wymiary to 10,14 sążnia długości i 5,18 sążnia
szerokości, a według planu – 11,1 sążnia i 4,4 sążnia.
Plac Szafnickiego przy ulicy Zagrodzkiej: po sprawdzeniu frontów i wymiarów budynków
wszystko okazało się być zgodnym, a chociaż tylna granica placu od strony poduchownego
[nieczytelne], a także równoległa do niej strona placu Szpana zgodnie z oświadczeniem tego
ostatniego na miejscu w zasadzie nie jest [przez niego?] zajęta, to jednakowoż geometra
zdejmujący plan, nie mając ani prawa ani możliwości rozstrzygania podobnych sporów,
wniósł na plan granice zgodnie z tym, co zastał na miejscu w danym momencie.
Plac nr 6 na tyłach młyna parowego przy Rokszyckim Przedmieściu: długość od frontowego
rogu murowanego domu nr 4 do Rokszyckiego Przedmieścia 48,18 sążnia, a także jego
szerokość 5,43 sążnia okazały się być zgodne z planem; wymiary budynków okazały się
zgodne.
Dla placów nr 21, 22 i 24 przy Rokszyckim Przedmieściu sprawdzono wszystkie granice, a
także istniejące na nich budynki, i wszystkie okazały się być zgodne z planem.
E. Znaczące niezgodności i braki w szczegółach
Oprócz wszystkiego przekazanego powyżej zauważono również następujące niezgodności
przedstawionego planu ze stanem rzeczywistym: 1) na placu nr 1 na rogu ulicy Odeskiej i
Alei Aleksandrowskiej w sadzie nie pokazano istniejącego komina, został on zaś wskazany na
placu nr 2, gdzie w rzeczywistości nie istnieje; 2) naprzeciwko koszar i szpitala przy ulicy
Moskiewskiej, a także przy Synagodze przy ulicy Gieorgiewskiej nie pokazano studni
publicznych, nie pokazano także studni w podwórzu szpitala Św. Trójcy przy ulicy
Moskiewskiej, na skrzyżowaniu ulicy Moskiewskiej z Pocztową, przy karczmie Ostatni Grosz
przy ulicy Słowiańskiej, na skrzyżowaniu ulic Słowiańskiej i Kazańskiej, na rogu ulicy
Tobolskiej i placu Włodzimierskiego, w podwórzu placu nr 10 przy ulicy Moskiewskiej, w
sadzie [przy?] domu Szpana na Moskiew…[...].

k. 61 r.
Kopia. Protokół Wydziału Budowlanego, Piotrków, 18 sierpnia 1878 roku.
Po rozpatrzeniu prośby Geometry Pliskiego z 16 dnia bieżącego miesiąca, oraz biorąc pod
uwagę, iż zgodnie z regulacją miasta Piotrkowa zatwierdzoną przez Pana Naczelnika Guberni
183

w granice miasta wejdzie 159 dziesięcin i 1643 sążni kwadratowych, jak wynika to z
załączonego wyliczenia Architekta miasta Piotrkowa, Wydział Budowlany uznaje za możliwe
wypłacenie Geometrze Pliskiemu dodatkowego wynagrodzenia do wydanej już mu sumy za
sporządzenie planu Piotrkowa w wysokości 9,68x23/2 = 111 rub. 32 kop. (słownie: sto
jedenaście rubli trzydzieści dwie kopiejki) z zatrzymaniem z tej kwoty 4% lub też 4 rub. 45
kop. dla Inżyniera Rusockiego za sprawdzenie wspomnianego planu.
Oryginał podpisali: Inżynier-Architekt Plonowski, Inżynier N. Okuń, Architekt Szadkowski
Za zgodność z oryginałem: Starszy Prowadzący sprawę [podpis]

k. 80-81.
Ministerstwo Spraw Wewnętrznych, Komitet Techniczno-Budowlany, Wydział II
27 stycznia 1883 r., Sankt-Petersburg, nr 69
Do Pana Gubernatora Piotrkowskiego.
Podczas rozpatrzenia dostarczonego przez Jaśnie Wielmożnego Pana Ministerstwu
Spraw Wewnętrznych w piśmie nr 5280 w celu wyproszenia Najwyższego zatwierdzenia
planu projektowanego położenia miasta Piotrowa Komitet Techniczno-Budowlany zauważył:
1. Na wspomnianym planie oznaczono jako przeznaczony do pozostawienia w obecnym
stanie cmentarz za granicami miasta (nr 29) w odległości 8-23 sążni od projektowanego
kwartału mieszkalnego, podczas gdy na podstawie art. 909 tom XIII Ustawy o Policji
Medycznej cmentarze miejskie powinny być położone w odległości nie mniejszej niż sto
sążni od ostatnich mieszkalnych zabudowań miejskich; 2. W projektowanych częściach
kwartałów nr 14 i 38 koniecznym jest, w celu utrzymania higieny i dla wygody na wypadek
pożaru, pozostawić nadbrzeżne kanały jako niezabudowane, jak to zrobiono na pozostałym
miejskim odcinku tego kanału; 3. Sądząc po znacznych wymiarach kwartału nr 6 (długość do
300 sążni, szerokość do 100 sążni) pożytecznym było by podzielić go na dwie części
dodatkową ulicą, co, wnioskując na podstawie planu obecnego położenia miasta, nie powinno
napotykać na żadne przeszkody; 4. Na nowo zaprojektowane kwartały oznaczono jedynie
numerami wraz z istniejącymi za dodaniem do nich liter, podczas gdy należałoby oznaczyć
[kwartały] numerami w ustanowionym porządku każdy kwartał osobno, rozpocząć tę
numerację od kwartału położonego w północno-zachodniej części miasta.
W związku z powyższym, Komitet Techniczno-Budowlany ma zaszczyt niniejszym
przekazać Jaśnie Wielmożnemu Panu plany projektowanego i istniejącego położenia miasta
Piotrkowa, pokornie prosząc nie pozostawić sprawy bez wydania rozporządzenia o poprawie
planu projektowanego położenia zgodnie z przedstawionymi powyżej uwagami oraz prosząc
o ponowne dostarczenie wspomnianych planów Komitetowi w możliwie krótkim czasie.
Przewodniczący [podpis], Prowadzący sprawę [podpis]
184

[dopisane na marginesach:] Nr 21: Przekazano Wydziałowi Budowlanemu w celu należnego
sprawdzenia planów.
Wydział Budowlany, [nieczytelne] na pismo Wydziału Administracyjnego z 30 kwietnia br.
nr 2426 ma zaszczyt niniejszym przekazać dla należnych rozporządzeń przedstawiony przy
raporcie nr 30 Geometry Kułakowskiego z 28 maja br. sporządzony przez niego zgodnie z
wyłożonymi [nieczytelne] uwagami nowy plan projektowanego położenia miasta Piotrkowa
oraz poprawiony zgodnie z tymi uwagami plan istniejącego położenia tegoż miasta wraz ze
szczegółowym opisem [nieczytelne]; przy tym [nieczytelne] Geometrze Kułakowskiemu
całego należnego wynagrodzenia w wysokości 75 rubli wraz z wydaniem protokołu. Wydział
Budowlany, Piotrków, 30 sierpnia 1883 r., Gubernialny Inżynier [Okuń?]

k. 91 rv.

Ministerstwo Spraw Wewnętrznych, Komitet Techniczno-Budowlany, Wydział II
20 lipca 1883 r., Sankt Petersburg, nr 791
Do Pana Gubernatora Piotrkowskiego.
W trakcie rozpatrywania dostarczonego przez Jaśnie Wielmożnego Pana do
Ministerstwa Spraw Wewnętrznych w celu wyproszenia Najwyższego zatwierdzenia
projektowanego planu uregulowania miasta Piotrkowa wraz z planem obecnego położenia
miasta zauważono, że na planach tych naniesiono nazwy placów: Dnieprowski, Siergiejewski,
Maryjski, Aleksandrowski i in., oraz nazwy ulic: Sankt-Petersburska, Moskiewska, Kijowska,
Nowogrodzka, Odeska i inne.
Dlatego też mam zaszczyt najpokorniej prosić Miłościwego Pana, aby nie pozostawił
mnie bez wieści, czy istnieją – a jeśli tak, to od jakiego czasu oraz z czyjego pozwolenia –
naniesione na wspomnianych planach nazwy placów i ulic, czy też nazwy te są [dopiero]
proponowane do nadania im zgodnie z przedstawionym do zatwierdzenia projektowanym
planem miasta. Jeśli nazwy tych placów i ulic naniesionych na plan obecnie nie istnieją, lub
też istnieją, ale bez należnego pozwolenia, to w takim wypadku na plan obecnego położenia
miasta powinny zostać naniesione te nazwy placów i ulic, które noszą one w rzeczywistości.
Plan obecnego położenia miasta niniejszym załączam.
Minister Spraw Wewnętrznych [podpis], Przewodniczący [podpis]

k. 93 rv.
Ministerstwo Spraw Wewnętrznych, Komitet Techniczno-Budowlany, Wydział II
18 sierpnia 1883 r., Sankt Petersburg, nr 929
185

Do Pana Pełniącego Obowiązki Gubernatora Piotrkowskiego.
Minister Spraw Wewnętrznych w piśmie z 20 lipca br. nr 791, przesyłając plan
istniejącego położenia miasta Piotrkowa wydał rozporządzenie o naniesieniu na nim
obecnych nazw placów i ulic, jeśli wskazane przez władze guberni nazwy istnieją bez
należnego pozwolenia.
Z Pana pisma z 30 lipca br. nr 4330 wynika, iż istniejące nazwy ulic zostały zmienione
nie na podstawie Najwyższego zezwolenia, jak by to należało, ale na podstawie ustnej zgody
byłego Namiestnika Królestwa Polskiego Grafa Berga, udzielonej Gubernatorowi
Piotrkowskiemu. W międzyczasie został przez Pana obecnie dostarczony plan istniejącego
położenia bez zaznaczenia na nim, zgodnie z poleceniem Ministra, funkcjonujących do 1870
roku nazw ulic i placów miejskich.
Zwracając ponownie Jaśnie Wielmożnemu Panu plan obecnego położenia miasta
Piotrkowa mam zaszczyt najpokorniej prosić, aby wydał Pan rozporządzenie o dokładnym
wykonaniu przykazania Grafa Dmitrija Andreeviča i w możliwie krótkim czasie zwrócił
Ministerstwu przekazywany plan wraz z nazwami ulic i placów, obowiązujących do 1870
roku.
Zarządzający Ministerstwem Spraw Wewnętrznych, Senator [podpis]
Za Przewodniczącego [podpis]

[załączona w aktach notatka prasowa, zap. Piotrkowskich Wiadomości Gubernialnych]
Komisja techniczna, zaznajomiwszy się z rezultatami dodatkowego sprawdzenia
miejskiego planu K. K. Brandtnera przez geometrę Mamontova we wskazanych przez urząd
miejscach, uznała prace związane ze sporządzeniem planu za zadowalające, we wszystkich
aspektach zgodne z technicznymi wskazaniami kontraktu. Niezależnie od tego, komisja
zaznajomiła się z przedstawionymi przez Brandtnera rysunkami i księgami, i stwierdziła, iż
wszystkie warunki, przyjęte przez niego na mocy pierwszej umowy i aneksu do niej zostały
wypełnione całkowicie sumiennie i ze strony komisji technicznej nie ma żadnych przeszkód
przeciwko wydaniu mu pozostałej sumy pieniędzy. Wraz ze swoją końcową opinią komisja
przedstawiła urzędowi oświadczenie, w którym stwierdza, iż sporządzone przez Brandtnera
plany powinny być, w miarę pojawiających się potrzeb, uzupełniane poprzez nanoszenie na
nie mogących zajść zmian w postaci rozbicia nowych kwartałów, przejęcia ziem należących
do miasta przez osoby prywatne, regulacji ulic itp. W związku z powyższym, zdaniem
komisji jest wysoce koniecznie dla celów aktualizacji planu miasta, aby specjalnie
wyznaczona osoba, która nie będzie odciągana przez inne polecenia urzędu od tego ważnego
zadania, będącego w ścisłym związku ze sporządzeniem inwentaryzacji miasta i ochroną
miejskiego [tekst urwany].

186

Zawiadamialiśmy już, że miejski geometra P. P. Mamontov, przeprowadziwszy kilka
prywatnych sprawdzeń ogólnego planu miasta sporządzonego przez K. K. Brandtnera, wydał
niezwykle pochlebną opinię o tej pracy, oceniając ją jako cenny nabytek dla miasta. W chwili
obecnej urząd miejski zlecił p. Mamontovowi realizację jeszcze jednego zadania o podobnym
charakterze, a mianowicie sprawdzenie planszy, na której jest naniesiony Zaułek Pocztowy w
rejonie od Wielkiej Sadowej do ulicy Puszkina.

k. 102 r.
Raport Wacława Gaszyńskiego, Inżyniera Prowadzącego, spisany w Wydziale Budowlanym
Rządu Gubernialnego Piotrkowskiego. Piotrków, 2 października 1884 r., nr 1
Wypełniając polecenie Wydziału Budowlanego z 19 czerwca 1884 roku,
przedstawiając niniejszym sporządzoną [przeze mnie] kopię posiadającego Najwyższe
zatwierdzenie z 26 kwietnia 1884 roku planu projektowanego położenia gubernialnego miasta
Piotrkowa, mam zaszczyt najpokorniej prosić Wydział Budowlany o niewystępowanie z
prośbą o wypłacenie należnego mi wynagrodzenia za sporządzenie wspomnianej wyżej kopii
w wysokości pięćdziesięciu rubli (50 rub.), ponieważ otrzymałem już wynagrodzenie za
podobne kopie.
Plan posiadający Najwyższe zatwierdzenie mam zaszczyt załączyć.
Wydział Budowlany Rządu Gubernialnego Piotrkowskiego. Wacław Gaszyński.

187

NCN MINIATURA 5
1 X 2021- 30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Łodzi, 39-2 Kancelaria Gubernatora Piotrkowskiego, sygn. 945
Akta Rządu Gubernialnego Piotrkowskiego

O zamianie placów nr 284 i 296 na miejskie place nr 13, 14 i
15 w celu regulacji miasta Piotrkowa.
Rozpoczęto 8 lutego 1873 roku, ukończono [brak daty].

k. 2rv.
Prezydent Gubernialnego Miasta Piotrkowa
9 lutego 1873 roku, nr 1072, Piotrków
Do Wydziału Administracyjnego: dotyczy depozytu w wysokości 300 rub. Aby Jonasza
Gerca.
Przekazano zgodnie z przynależnością I referatowi 13 lutego 1873 r. Księgowy [podpis]
Do Rządu Gubernialnego Piotrkowskiego. Raport.
Zgodnie z rozporządzeniem Magistratu z 28 września/10 października 1869 r. nr 6156 na
rzecz Piotrkowskiej Kasy Miejskiej zapisano w ramach depozytu kwotę 300 rub. w srebrze,
zatrzymaną od Aby Jonasza Gerca i Moszki Zalbersztejna do momentu ostatecznego
rozrachunku z nimi w związku z wymianą placów nr 284 i 296 na place nr 13, 14 i 15.
A ponieważ zgodnie z protokołem rozrachunków związanych ze wspomnianą zamianą
placów, przedstawionym Rządowi Gubernialnemu do zatwierdzenia wraz z moim raportem z
6 lutego br. nr 983, Gercowi i Zalbersztejnowi należy się jeszcze dopłata z Kasy Miejskiej w
wysokości 95 rub. 86 i ¾ kop., to przechowywana w ramach depozytu w Kasie Miejskiej
kwota 300 rub. w srebrze podlega zwrotowi Gercowi i Zalbersztejnowi. Dlatego też mam
zaszczyt prosić Rząd Gubernialny, aby wydał polecenie Kasie Miejskiej odnośnie
wykreślenia z ksiąg rachunkowych wspomnianego depozytu w wysokości 300 rub. w srebrze
i wydania go Gercowi i Zalbersztejnowi.
[podpis], Za Sekretarza [podpis]
188

k. 21 rv.
M. S. W., Magistrat Gubernialnego Miasta Piotrkowa
31 grudnia 1882 roku, nr 12357, Piotrków
Wydział Administracyjny, Referat I
Wraz z przekazaniem kontraktów [zawartych] z Wilhelmem Bergemanem na zamianę placów
nr 13, 14 i 15.
[dalsze dopiski nieczytelne]
Do Rządu Gubernialnego Piotrkowskiego. Raport.
W odpowiedzi na pismo Rządu Gubernialnego z 10 lipca br. nr 3681 mam zaszczyt
przedstawić w załączeniu trzy poświadczone notarialnie kontrakty, zawarte z Wilhelmem
Bergemanem na zamianę placów nr 284 i 296 na [place] nr 13, 14 i 15, a także związane z tą
zamianą dokumenty, a przy tym prosić o pozwolenie na wypłacenie Bergemanowi z Kasy
Miejskiej 95 rub. 86 i ¾ kop. należnych w związku z tą że zamianą.
Prezydent [podpis], Radny-Sekretarz [podpis]
[dopisane:] Nr 10, Ref. I, 10 lutego: Do Wydziału Administracyjnego. W związku z
zatwierdzeniem przedłożonego kontraktu, który, w obliczu wydanego przez Rząd
Gubernialny 8 lipca 1882 r. postanowienia upoważniającego Prezydenta [nieczytelne] do
zawarcia z Bergemanem takiego kontraktu, został zawarty prawidłowo, ze swojej strony
przeszkód nie znajduję. Piotrków, 10 lutego 1883 r., Radca [podpis]

k. 22-29 rv.
Wypis z ksiąg notarialnych Piotrkowskiego Notariusza Hipolita Augustynowa
Giegużyńskiego z 1882 roku, nr w rejestrze 410. Jedenastego/dwudziestego trzeciego
października tysiąc osiemset osiemdziesiątego drugiego roku u mnie, Hipolita Augustynowa
Giegużyńskiego, Notariusza przy Kancelarii Hipotecznej Piotrkowskiego Sędziego Pokoju, w
mojej kancelarii, znajdującej się w Piotrkowie przy placu Mikołajewskim w domu numer
piętnaście, w obecności niżej wymienionych świadków, zjawili się znani mi osobiście i
posiadający zdolność prawną do zawierania aktów: 1) Prezydent gubernialnego miasta
Piotrkowa Vasilij Kercelli syn Grigorija, działający w imieniu i na rzecz gubernialnego miasta
Piotrkowa na podstawie pisma Rządu Gubernialnego Piotrkowskiego z 10 lipca tegoż 1882
roku nr 3681, zamieszkujący w gubernialnym mieście Piotrkowie i wybierający sobie prawne
miejsce zamieszkania na potrzeby tego aktu w Piotrkowskim Magistracie Miejskim, oraz 2)
Obywatel Wilhelm Bergeman syn Ivana, zamieszkujący również w gubernialnym mieście
Piotrkowie i w nim wybierający sobie na potrzeby tego aktu prawne miejsce zamieszkania, i
zawarli akt o następującej treści: Par. 1 (Paragraf pierwszy) Stawający Vasilij Kercelli i
189

Wilhelm Bergeman przede wszystkim oznajmili, iż w celu umożliwienia przeprowadzenia
nowej regulacji ulic w spalonej w tysiąc osiemset sześćdziesiątym piątym roku części miasta
Piotrkowa, w odniesieniu do planu regulacyjnego, zatwierdzonego przez byłą Komisję
Rządzącą Spraw Wewnętrznych 24 sierpnia/5 września 1865 roku nr 28697/13317, okazało
się koniecznym zajęcie między innymi pod wspomnianą regulację dwóch działek, a dokładnie
[działki] o numerze dwieście osiemdziesiąt cztery, należącej do Aby Jonasza Gerca i Moszki
Zilbersztejna, oraz [działki] o numerze dwieście dziewięćdziesiąt sześć, stanowiącej
współwłasność Szmula Manela Gorowicza, Aby Jonasza Gerca i Moszki Lejzora Majmona.
Pierwszą z tych działek właściciele, na mocy zawartej z nimi 22 marca/3 kwietnia 1867 roku
umowy zobowiązali się odstąpić na rzecz miasta za wyliczonym przez Komitet Regulacyjny
wynagrodzeniem w wymiarze po pięćdziesiąt kopiejek za jeden łokieć kwadratowy lub też
łącznie za trzysta pięćdziesiąt dwa ruble za siedemset cztery łokcie, i oprócz tego zgodzili się
wyburzyć ściany domu, znajdującego się w tym miejscu za osiemdziesiąt rubli, lub też łącznie
za sumę tysiąca stu pięćdziesięciu dwóch rubli. Drugą zaś działkę, liczącą dwieście
pięćdziesiąt cztery i jedną czwartą łokcia kwadratowego właściciele odstąpili na rzecz miasta
zgodnie z umową z 27 marca/8 kwietnia 1867 roku za oszacowaną kwotę w wysokości
pięćdziesięciu kopiejek za jeden łokieć, czyli łącznie za sto dwadzieścia siedem rubli sześć i
jedną czwartą kopiejki. Następnie Aba Jonasz Gerc nabył od Gorowicza i Majmona ich prawa
do otrzymania należnego im wynagrodzenia za tą ostatnią działkę i dlatego też prawowitymi
właścicielami zajętych na rzecz miasta działek nr 284 i 296 stali się Aba Jonasz Gerc i
Moszek Zilbersztejn. W zamian za wspomniane działki i wartość ścian Gerc i Zilbersztejn
otrzymali od miasta utworzone po regulacji nowe lokalizacje, oznaczone numerami 13, 14 i
15 o łącznej powierzchni dwóch tysięcy trzystu sześćdziesięciu sześciu i trzydziestu ośmiu
setnych łokcia kwadratowego, wycenione po pięćdziesiąt kopiejek za łokieć lub łącznie na
jeden tysiąc sto osiemdziesiąt trzy ruble dziewiętnaście i pół kopiejki. A ponieważ
właścicielom tym za odstąpienie przez nich dla celów regulacji działek i ścian należy się
łącznie tysiąc dwieście siedemdziesiąt dziewięć rubli sześć i jedna czwarta kopiejki, to w
związku z tym należała się im dopłata z kasy miejskiej w wysokości dziewięćdziesięciu
pięciu rubli sześciu i jednej czwartej kopiejki. Gerc i Zilbersztejn wyrazili zgodę na zamianę
na tych warunkach w sporządzonym w Magistracie miasta Piotrkowa dnia 31 maja 1872 roku
akcie protokolarnym. W związku z tym Rząd Gubernialny Piotrkowski w swoim
postanowieniu wpisanym do dziennika posiedzeń 15 marca 1873 r. oraz Ministerstwo Spraw
Wewnętrznych swoim rozporządzeniem z 29 kwietnia tegoż roku nr 4544 upoważniło
Prezydenta Gubernialnego Miasta Piotrkowa Vasilija Kercellego do podpisania notarialnego
kontraktu z Abą Jonaszem Gercem i Moszkiem Zilbersztejnem na zamianę należących do
nich działek o numerach 284 i 296, zajętych pod regulację ulic na czasowo przydzielone im
działki miejskie o numerach 13, 14 i 15 zgodnie z zawartą 31 maja 1872 roku w Magistracie
miasta Piotrkowa umową. Przy tym, przed podpisaniem kontraktu na wspomnianych
miejskich działkach Gerc i Zilbersztejn wznieśli budynki, które na mocy postanowień sądu
arbitrażowego z 3/15 i 5/17 sierpnia 1872 roku przeszły na wyłączną własność Aby Jonasza
Gerca. Wspomniany Gerc na mocy dwóch notarialnych aktów, zawartych w kancelariach
piotrkowskich Notariuszy, a mianowicie: 1) u Sikorskiego 6/18 kwietnia 1872 roku i 2) u
Walentego Faustyna Kowalskiego 21 grudnia 1872 roku/2 stycznia 1873 roku, sprzedał
190

wspomniane miejskie działki nr 13, 14 i 15 mieszkańcowi Piotrkowa, Wilhelmowi
Bergemanowi. W aktach tych nie zawarto informacji, że wspomniane działki są własnością
miasta i że zostały jedynie czasowo przekazane właścicielom w ramach wymiany za zajęte w
celu regulacji miasta Piotrkowa działki nr 284 i 296. Następnie Rząd Gubernialny
Piotrkowski na swoim posiedzeniu, które odbyło się 8 lipca 1882 roku, biorąc pod uwagę, że
Wilhelm Bergeman włada obecnie faktycznie należącymi do miasta miejskimi placami w
Piotrkowie, oznaczonymi numerami 13, 14 i 15, przekazanymi czasowo Gercowi i
Zilbersztejnowi w zamian za prywatne działki nr 284 i 296 zajęte pod regulację, oraz że
zamiana tych placów i ich formalne wzajemne przekazanie należy zatwierdzić przez akt
notarialny, Rząd Gubernialny postanowił zwrócić przedstawione dokumenty i udzielić
pełnomocnictwa Prezydentowi miasta Piotrkowa Vasilijowi Kercellemu na zawarcie
należnego notarialnego kontraktu potwierdzającego tę wymianę z Wilhelmem Bergemanem.
Następnie, w celu wypełnienia wspomnianego postanowienia Rządu Gubernialnego,
Prezydent miasta Piotrkowa działając w imieniu tegoż miasta zawiera z Bergemanem kontrakt
na poniższych warunkach: Par. 2 (Paragraf drugi) Wilhelm Bergeman wskazane powyżej
dwie działki, [położone] w mieście Piotrkowie pod numerami dwieście osiemdziesiąt cztery
(o powierzchni siedmiuset czterech łokci kwadratowych) i dwieście dziewięćdziesiąt sześć (o
powierzchni dwustu pięćdziesięciu czterech i jednej ósmej łokcia kwadratowego), wraz ze
wszystkimi przysługującymi do tych działek prawami sprzedaje miastu Piotrkowowi za
określoną przez Komitet regulacyjny tego miasta sumę w cenie pięćdziesięciu kopiejek za
łokieć, lub też łącznie za kwotę jednego tysiąca dwustu siedemdziesięciu dziewięciu rubli
sześciu i jednej czwartej kopiejki. Vasilij Kercelli, działający w imieniu miasta Piotrkowa
wskazane powyżej miejskie place, położone pod numerami trzynaście, czternaście i piętnaście
o łącznej powierzchni dwóch tysięcy trzystu sześćdziesięciu sześciu i jednej trzeciej łokcia
kwadratowego, wraz ze wszystkimi przysługującymi miastu Piotrkowowi do tych działek
prawami sprzedaje Wilhelmowi Bergemanowi za określoną przez Komitet regulacyjny tego
miasta sumę w cenie pięćdziesięciu kopiejek za jeden łokieć kwadratowy, lub też łącznie za
kwotę jednego tysiąca stu osiemdziesięciu trzech rubli dziewiętnastu i pół kopiejek. Par. 3
(Paragraf trzeci) W związku z powyższym, Bergemanowi należy się od miasta Piotrkowa
jeden tysiąc dwieście siedemdziesiąt dziewięć rubli i sześć i pół kopiejki, zaś miastu
Piotrkowowi należy się od Bergemana kwota jednego tysiąca stu osiemdziesięciu trzech rubli
i dziewiętnastu i pół kopiejki; po dokonaniu kompensaty zatem okazuje się, że Bergemanowi
należy się kwota dziewięćdziesięciu pięciu rubli i osiemdziesięciu sześciu i jednej czwartej
kopiejki, którą to kwotę Vasilij Kercelli zobowiązuje się wypłacić Bergemanowi z kapitału
miasta Piotrkowa niezwłocznie na każde jego żądanie, jednakże nie wcześniej niż po
zatwierdzeniu niniejszego kontraktu przez Rząd Gubernialny Piotrkowski. Par. 4 (Paragraf
czwarty) Wilhelm Bergeman oznajmił, że na mocy rozporządzeń Rządu Gubernialnego
Piotrkowskiego z 22 października/3 listopada1869 roku nr 6896 i z 18 maja 1879 roku nr
2664 i 2663 wydano zezwolenie na wypłacenie pożyczek: na podstawie pierwszego z nich –
Moszkowi Zilbersztejnowi w wysokości dwóch tysięcy pięciuset rubli, a na podstawie
drugiego z nich – Abie Jonaszowi Gercowi i Moszkowi Zilbersztejnowi w wysokości jednego
tysiąca pięciuset rubli, na wykończenie budowy domów nr 13 i 14 w mieście Piotrkowie, z
częstochowskiego kapitału budowlanego i ogólnego kapitału pożyczkowego dla miejskich
191

urzędników, dlatego też Wilhelm Bergeman, jako właściciel wspomnianych wyżej
nieruchomości nr 13 i 14 w mieście Piotrkowie oraz nabywca praw wspomnianych powyżej
Gerca i Zilbersztejna na mocy niniejszego aktu wydaje urzędowi zarządzającemu
częstochowskim kapitałem budowlanym pokwitowanie na otrzymanie wspomnianych kwot w
wysokości dwóch tysięcy pięciuset rubli oraz tysiąca pięciuset rubli, lub też łącznie kwoty
czterech tysięcy rubli i, uznając tę kwotę za swój osobisty dług, zobowiązuje się ją zwrócić na
poniższych warunkach. W szczególności zaś Bergeman przyjmuje na siebie poniższe
utrudnienia i ograniczenia: 1) przy wznoszeniu domu będzie działał w zgodności z
zatwierdzonym przez Rząd Gubernialny Piotrkowski planem i kosztorysem, a wszystkie prace
będzie poddawał nadzorowi techników, których oddelegowanie na miejsce [prac] Władze
uznają za konieczne; 2) w przeciągu roku licząc od dnia dzisiejszego budynek zostanie
przykryty dachem, a w ciągu kolejnego roku zostanie w całości ukończony, na potwierdzenie
czego stawający Bergeman zobowiązuje się przedstawić akt lub protokół, sporządzony przez
powiatowego architekta w obecności miejskiego Magistratu, wraz z zaświadczeniem, że
budynek został rzeczywiście ukończony oraz że wszystkie prace zostały wykonane
odpowiednio pod względem ilościowym, jakościowym i [nieczytelne] oraz zgodnie z
zatwierdzonym przez Rząd Gubernialny Piotrkowski kosztorysem i planem; 3) pobraną
pożyczkę w wysokości czerech tysięcy rubli stawający Bergeman zabezpiecza tym samym
domem, wybudowanym na działkach nr 13 i 14 znajdujących się w mieście Piotrkowie i
całym placem, na którym został postawiony wspomniany dom; 4) stawający Bergeman
zobowiązuje się zwrócić wziętą pożyczkę w sposób wskazany w postanowieniu byłej Rady
Rządzącej Królestwa Polskiego z dziewiętnastego/trzydziestego pierwszego stycznia tysiąc
osiemset czterdziestego trzeciego roku, a także w postanowieniu tejże Rady z dwudziestego
czwartego października/piętnastego listopada tysiąc osiemset czterdziestego czwartego roku,
jak również zawarty w instrukcji byłej Komisji Rządzącej Spraw Wewnętrznych z 8/20
sierpnia 1845 roku nr 2631/4762. W szczególności zaś w przeciągu dwóch lat licząc od daty
wydania przez odpowiedni urząd asygnaty stawający Bergeman będzie zwolniony ze spłaty
kapitału oraz odsetek od całej otrzymanej kwoty, zaś w przeciągu kolejnych dwudziestu lat
stawający Bergeman będzie spłacać co pół roku cztery ze stu procent otrzymanej pożyczki, w
wyniku czego na koniec dwudziestego drugiego roku zajęty kapitał zostanie w pełni spłacony,
jak również i należne od niego odsetki. Te dokonywane co pół roku płatności, które mają
pokryć pożyczkę wraz z odsetkami, stawający Bergeman zobowiązuje się [realizować]
terminowo i na swój rachunek co pół roku według planu określonego przez odpowiednie
miejscowe organy władzy, wpłacać je bezpośrednio do Banku Polskiego, zaś w przypadku
opóźnień – spłacać odsetki za czas opóźnienia w wysokości czterech od stu procent całej
spłacanej sumy; 5) jeśli by, nie patrząc na administracyjną egzekucję, stawający spóźnił się ze
spłatą wymagalnej części o ponad trzydzieści dni, nowo postawiony z pomocą pożyczki dom
wraz z całą ziemią, na której położony jest ten dom, zobowiązuje się oddać na wynajem; 6)
jeśli by w ciągu roku licząc od dnia dzisiejszego stawający nie ukończył budowy domu lub
nie był w stanie go ukończyć, lub nie wpłacał na czas wymagalnych rat wraz z odsetkami, lub
też pozwolił sobie na takie działania, które podawałyby w wątpliwość spłatę pożyczki i
zagrażałyby utratą kapitału, to we wszystkich takich przypadkach Władze administracyjne
uzyskują prawo odzyskać cały brakujący kapitał wraz z odsetkami, nie tylko z oddanej w
192

zastaw nieruchomości na drodze jej sprzedaży, ale też z całego jego majątku, zarówno
ruchomego, jak i nieruchomego, i z wszelkiej jego własności, którą posiada lub będzie
posiadał w przyszłości; [stawający] nie będzie podejmował żadnych kroków sądowych i w
pełni podda się administracyjnym decyzjom dotyczącym odzyskania [pożyczki]; 7)
[stawający] w związku ze wszystkimi tymi okolicznościami podda się bezwarunkowo
postanowieniu i egzekucji Władz administracyjnych, nie przedstawiając [ich] pod rozprawę
sądowo-administracyjną ani cywilną. Na koniec stawający Wilhelm Bergeman zobowiązuje
się wnieść niniejszy akt do hipoteki wspomnianych nieruchomości nr 13 i 14 położonych w
mieście Piotrkowie i projektować w tym celu artykuły dla hipotecznego indeksu wskazanej
nieruchomości; Par. 5 (Paragraf piąty) Obie strony zgadzają się na wspomnianą zamianę, a
zatem Wilhelm Bergeman zgadza się na przepisanie w księgach hipotecznych prawa
własności placów o numerach 284 i 296 na miasto Piotrków na podstawie jednostronnego
oświadczenia Prezydenta miasta lub upoważnionej przez niego osoby, zaś Vasilij Kercelli w
imieniu miasta Piotrkowa zgadza się na przepisanie w księgach hipotecznych prawa
własności wspomnianych placów o numerach 13, 14 i 15 na imię Wilhelma Bergemana na
podstawie jednostronnego oświadczenia jego samego lub upoważnionej przez niego osoby;
Par. 6 (Paragraf szósty) Wreszcie, obie strony oświadczyły, że wymieniane place znajdują się
już w faktycznym władaniu każdego [nieczytelne] z nabywców oraz że nabywcy wypełniają
już wszystkie obowiązki, związane z władaniem nabytymi placami. Pierwsze odpisy należy
wydać obu zainteresowanym stronom, z których miastu Piotrkowowi [należy wydać] trzy
odpisy. Opłatę skarbową w wysokości trzydziestu rubli dziewiętnastu kopiejek otrzymano
oraz wpłacono w gotówce na korzyść kasy miasta Piotrkowa sześć rubli dziewięćdziesiąt pięć
kopiejek. Niniejszy akt został zawarty w obecności osobiście mi znanych i posiadających
zdolność prawną świadków, mieszkańców Piotrkowa: Leona Michalskiego syna Ignacego
oraz Feliksa Kaweckiego syna Feliksa; został odczytany stawającym w obecności tychże
świadków, a po zatwierdzeniu przez stawających niniejszego aktu oraz ich zapewnieniu, że
zawarli go oni z własnej woli, rozumieją jego sens i znaczenie, [niniejszy akt] został
podpisany przez stawających, świadków i Notariusza. (Oryginał podpisali) Prezydent m.
Piotrkowa Vasilij Kercelli, [łacińskim alfabetem] Wilhelm Bergeman, znaczy [rosyjskim
alfabetem] Wilhelm Bergeman, przetłumaczył Notariusz Hipolit Giegużyński, świadek Feliks
Kawecki, świadek Leon Michalski, Piotrkowski Notariusz Hipolit Giegużyński.
Odpis ten jest słowo w słowo zgodny z oryginalnym aktem wprowadzonym do rejestru 1882
roku pod numerem 410 i został wydany miastu Piotrkowowi na ręce Prezydenta Vasilija
Kercelli.

193

NCN MINIATURA 5
1 X 2021- 30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Łodzi, 39-2 Kancelaria Gubernatora Piotrkowskiego, sygn. 921
Akta Rządu Gubernialnego Piotrkowskiego
Wydział Administracyjny, Referat I

O sporządzeniu planu regulacyjnego miasta Rawy.
Rozpoczęto 17 sierpnia 1872 roku, ukończono 16 listopada 1901 roku.

k. 10-17 rv.
Protokół z posiedzenia Komitetu utworzonego w mieście Rawie na polecenie Rządu
Gubernialnego z 10 stycznia 1876 roku nr 152 w celu sporządzenia projektu regulacji miasta
zgodnie z instrukcją zatwierdzoną przez P. Ministra Spraw Wewnętrznych 25 lutego 1871
roku.
Posiedzenie z 7 lutego 1877 roku.
Przewodniczył Naczelnik powiatu rawskiego, członkowie: Burmistrz m. Rawy, Ławnicy: 1)
Strzelecki, 2) Czaczkowski, 3) Pasiorowski, Powiatowy Architekt, Powiatowy Inżynier,
Sporządzający plan Geometra Pliski.
Miasto Rawa jest jednym z najstarszych miast w kraju. Do roku 1827 nie posiadało
ono żadnych planów projektowanego urządzenia.
W 1827 roku przez byłą Komisję Rządzącą Spraw Wewnętrznych i Policji został
zatwierdzony pierwszy projekt regulacji, ale ponieważ projektowanie nowego urządzenia w
tamtym czasie było już ograniczone przez istniejące w rzeczywistości budowle, to i sama
regulacja dlatego też została wyrażona w nadzwyczaj nieprawidłowym wykreśleniu ulic i
kwartałów. Znaczna część kwartałów została ograniczona [liniami łączącymi się pod] ostrymi
i rozwartymi kątami, i nawet nie prostymi liniami, a łamanymi; tym niemniej od czasu
zatwierdzenia tego planu zabudowa miasta była prowadzona już zgodnie ze wskazaniami
projektu.
Projekt ten obejmował jedynie wewnętrzne kwartały miasta, nie określając miejsca dla
jego rozszerzenia w wyniku czego wraz z zabudowaniem wewnętrznych kwartałów powstało
bardzo wiele zabudowań poza miastem, mniej lub bardziej od niego oddalonych.
194

Zabudowania te, rozciągając się głównie wzdłuż szos i dróg, nadały i samemu miastu tak
nieokreślone zewnętrzne granice, że w obecnych czasach nie ma żadnej możliwości
określenia choćby w przybliżeniu granic miejskich zabudowań mieszkalnych. Główną
przyczyną takiego rozrzutu zabudowań miejskich było to, że stara część miasta praktycznie ze
wszystkich stron otoczona jest ziemiami, stanowiącymi własność kasy miejskiej; ziemie te od
dawnych czasów były wynajmowane prywatnym mieszczanom, ale ich podział na działki i
sprzedaż pod zabudowę nie były dozwolone. Dlatego też, kiedy rozdrobnienie placów w
wewnętrznych kwartałach doprowadzone było do skrajności, właściciele, nie znajdując
miejsca dla budowy domów wewnątrz miasta, zmuszeni byli osiedlać się poza miastem, gdzie
wznosili swoje siedziby przeważnie na swoich polach. Tym sposobem, oprócz wielu
położonych poza miastem pojedynczych zabudowań, powstały jeszcze cztery relatywnie
znaczne osiedla pod nazwami Dalsza Osada, Chrusty, Pod Głuchówkiem i Pod Wałowicami.
Niektóre z nich są oddalone od centralnej części miasta o kilka wiorst. Taki rozrzut
zabudowań miejskich na całym terytorium miejskich ziem posiada bardzo wiele
niedogodnych aspektów: utrudniając administrowanie, jednocześnie nadaje miastu
nieokreślone przez nic granice i całkowicie nieuporządkowane oblicze, przy czym taki sposób
rozprzestrzeniania się miasta jest praktykowany po dziś dzień i liczba zabudowań
wznoszonych poza miastem zwiększa się z roku na rok.
Drugim, nie mniej szkodliwym skutkiem takiego zamknięcia miasta było
rozdrabnianie działek w wewnętrznych kwartałach miasta, które są zabudowane w większości
drewnianymi domami, stawianymi gęsto jedne obok drugich prawie bez żadnych odstępów.
Takie nagromadzenie drewnianych zabudowań w razie pożaru może mieć śmiertelne skutki i
jest zabronione przez prawo jako niepożądane. Na podstawie artykułu 16. tymczasowych
zasad dotyczących uporządkowania miast, obowiązujących na mocy posiadającej Najwyższe
zatwierdzenie z 26 kwietnia 1871 roku Opinii Rady Państwowej w miastach, w których nie
wprowadzono miejskiego regulaminu, mieszkańcom posiadającym małometrażowe działki,
posiadające długość wzdłuż ulicy mniejszą niż 10 sążni, zezwala się jedynie na remont
domów znajdujących się w złym stanie, zaś stawianie nowych dopuszcza się jedynie w
przypadkach naprawdę ważkich i koniecznych z zastrzeżeniem, że muszą to być budynki z
niepalnych materiałów, wznoszone z zachowaniem zasad ustanowionych prawem. Z
postanowienia tego wynika, że za małometrażowe działki uważa się te poniżej 10 sążni
[długości], przy czym, jak to widać na planie, w m. Rawie znajduje się ponad 100 działek o
szerokości od 3 do 4 sążni, na których nawet małe drewniane domy nie mogły się zmieścić na
długość i zostały wybudowane bokiem do ulicy, co powoduje brak światła i świeżego
powietrza.
Przy takim ścieśnieniu działek nie tylko budowa nowych, ale i nawet remont starych
[domów] nie byłby pożądany, tym bardziej, że trudno jest określić które poprawki zaliczyć
można do remontu, a które do przebudowy domu; dlatego też pod pozorem remontu starych
zabudowań stopniowo mogły by być one zastępowane przez nowe w mieście i przez to nigdy
nie osiągnięto by bardziej regularnej i poprawnej zabudowy.

195

Jednakże z drugiej strony, zatrzymując się na przyczynach, które spowodowały
nadmierne rozdrobnienie działek, nie można nie zauważyć, że przez jedynie samo zakazanie
remontowania domów bez zlikwidowania innych przyczyn również nie osiągnie się żadnych
pozytywnych rezultatów. Zakaz prowadzenia remontów doprowadzi budynki do całkowitego
upadku i zmusi właścicieli do pozostawiania swoich małometrażowych działek w mieście
oraz do wysiedlania się na tereny pól i lasów, gdzie wznoszenie budowli nie podlega
działaniu prawnych ograniczeń wynikających z ustawy budowlanej, co – poza nielicznymi
wyjątkami – nie przyniesie żadnej korzyści dla uporządkowania miasta.
Podział niezabudowanych ziem w granicach miasta na działki i ich sprzedaż pod
zabudowę osobom prywatnym jawi się jako jedyny środek do osiągnięcia bardziej regularnej
zabudowy miasta w przyszłości. Te puste przestrzenie, które mogłyby być przeznaczone pod
rozrastanie się miasta, położone są w dużej części na opłotkach miasta, i dlatego też było by
korzystnym podzielenie ich na działki o takiej wielkości, aby mogły być na nich wznoszone
drewniane domy z zachowaniem wskazanych odstępów.
Następnie [należałoby] wszystkie wewnętrzne kwartały miasta, w których występują
małometrażowe działki, oznaczyć na projekcie jako murowane z zastrzeżeniem, aby
gospodarzom, których nie stać na postawienie murowanych domów w zamian za
odstępowane przez nich małometrażowe działki przydzielać działki o większej powierzchni w
drewnianej części miasta. W ten sposób rozrastanie się miasta będzie dziać się równolegle
wraz z uporządkowaniem jego wewnętrznych kwartałów, dając możliwość połączenia
sąsiadujących ze sobą małometrażowych działek w większe, nadające się do zabudowy
[nieczytelne]; bez tego zamiana drewnianych kwartałów w murowane jest wysoce
niewygodna, jako że działki o szerokości do 3 sążni nie nadają się zarówno dla murowanej,
jak i drewnianej zabudowy.
Zamiana działek może powodować jednakże dwie niedogodności: 1) większą
odległość wymienianych działek od centralnej części miasta, 2) pozbawienie kasy miejskiej
stałych dochodów z umów najmu.
Jednakże ponieważ niezabudowane ziemie, przeznaczone pod rozprzestrzenianie się
[miasta], znajdują się w różnych miejscach, to pierwsza niedogodność może być zniesiona
przez wydzielanie nowych działek w niedalekiej odległości od poprzednich, a przy tym
miasto, porozrzucane obecnie w najbardziej nieregularnych granicach, zgodnie z projektem
regulacji otrzyma bardziej regularną formę i zostanie uporządkowane, przez co komunikacja
będzie w znacznym stopniu ułatwiona.
Co zaś tyczy się utraty stałego dochodu, to według zebranych w tej sprawie świadectw
okazuje się, że wysokość kwoty oczekiwanej ze sprzedaży znacząco przewyższa kapitał,
uzyskiwany przez kapitalizację stałych dochodów. Zgodnie z zaświadczeniami
przedstawionymi przez Magistrat, dochody kasy miejskiej z wynajmu tych ziem, na
przykładzie ubiegłego i bieżącego roku, wyniosły 85 rub. 36 kop. rocznie, przy czym
powierzchnia tych ziem, położonych w różnych częściach miasta, szacowana jest na około 18
dziesięcin, a zatem na jedną dziesięcinę przypadają 4 rub. 76 kop. Wymiary działek,
196

nadających się do zabudowy należałoby określić na 10-15 sążni szerokości wzdłuż ulicy i na
25-30 sążni długości, co daje średnio 8 placów na dziesięcinę. W ten sposób po kapitalizacji
dochodu z 4% kasa miejska może bez szkody sprzedawać place po 14 rub. 80 kop., lecz
rzeczywista wartość placów pod zabudowę, w zależności od wygodnego położenia, określana
jest czasem na wiele setek lub nawet tysięcy rubli; dlatego też istnieje podstawa, aby mieć
nadzieję, że korzyści ze sprzedaży wolnych ziem w granicach miasta pod zabudowę pozwolą
uzyskać środki na wypełnienie projektu regulacji ulic, wymagającego znacznych nakładów,
których kasa miejska w świetle swoich obecnych zasobów nie byłaby w stanie pokryć.
Utworzenie drewnianych kwartałów wpłynie również bardzo korzystnie na
ekonomiczne warunki całej populacji miasta poprzez obniżenie cen budynków mieszkalnych i
mieszkań, które obecnie, w wyniku braku zezwoleń na wznoszenie drewnianych domów w
centrum miasta i nieustannego kwaterowania wojsk, są niewspółmiernie drogie jak na
powiatowe miasto.
Z drugiej strony budowanie oraz ciągłe remonty drewnianych domów zwiększą
dochody miasta z lasów miejskich, stworzą korzystniejsze warunki dla zbytu leśnego
materiału z corocznie wyrąbywanych przesiek.
I Po rozpatrzeniu miejscowych warunków uregulowania wewnętrznych części miasta w opinii
Komitetu można projektować następujące zmiany:
1) Utworzyć plac obok cerkwi, prowadząc prostą linię od placu nr 116 do murowanego domu
[?]ruńskiego na placu nr 113. Dom ten, niedawno przebudowany zgodnie ze wskazaniami
miejscowego Architekta, umyślnie został postawiony w ten sposób, aby pozostał jako narożny
w projektowanym kwartale.
2) Ulicę Krakowską, prowadzącą do Pasiecznej, wyrównać zgodnie z jej szerokością przy
rynku, a przylegające do niej dwa kwartały połączyć w jeden. Połączenie kwartałów
konieczne jest po pierwsze dlatego, że wraz z projektowaniem powyższej zmiany uliczka
rozdzielające te dwa kwartały będzie mieć długość jedynie 25 sążni, jest niewybrukowana i w
aspekcie komunikacyjnym jest zupełnie bezużyteczna; po drugie zaś dlatego, że zabudowane
obecnie drewnianymi domami place nr 119, 120 i 122 znajdując się w centralnej części miasta
podlegają zabudowie murowanej, lecz przy tym przez swój mały metraż są do tego mało
zdatne.
Wraz z regulacją ulicy Krakowskiej część placu nr 119 zostanie zajęta pod rozszerzenie tej
ulicy, a jego pozostała część może zostać dołączona do działki nr 123; działka nr 122 zostanie
natomiast powiększona kosztem przylegającej do niej ulicy.
3) Ulice Augustiańska i Krzywe Koło od Łowickiej do placu przy kościele – wyrównać i
poszerzyć: pierwszą do 4,8 sążnia, a drugą – do 5,3 sążnia.
4) Ulicę Zamkową, zgodnie z jej obecną szerokością przy ulicy Krzywe Koło – wyrównać do
linii prostej i utworzyć zamiast istniejącego trójkątnego placu plac czworokątny aby
wyrównać do nowej fasady kościoła.
197

5) Od placyku przy sąsiednich ulicach Warszawskiej i Augustiańskiej odkryć ku rynkowi
ulicę Noworylską w kierunku zabudowań na placu Lewandowskim nr 78; szerokość ulicy
zostanie określona poprzez regulację. Granice przylegającej działki Czaczkowskiego
[zmienić?] w ten sposób, aby trójkątne [nieczytelne] i odchodzące od niej działki były
równymi. Kanał rzeczki Rylskiej wyprostować w linii prostej do mostu przy ulicy Zamkowej,
a od tego miejsca do miejsca, w którym wpada do rzeki Rawki [zaprojektować?] z jednym
załomem o 15 sążni bliżej mostku (który jest przy murowanym domu Sztraucha nr 39). Nad
rzeczką poprowadzić nadbrzeżną ulicę z alejkami dla spacerów o łącznej szerokości do 9
sążni, proponując po 2 sążnie na bulwary i 5 sążni dla przejazdu na środku. Takież alejki
mogą być utworzone również wzdłuż zaprojektowanej poprzecznej ulicy. Domek znajdujący
się obecnie na terenie, który jest przeznaczony pod tę ulicę podlega wyburzeniu jako
postawiony tymczasowo jedynie na czas [obowiązywania] umowy najmu.
Długość nadbrzeżnej ulicy: od ulicy Zamkowej w prawo do ulicy Bocznej – za rzeczką w
żydowskiej części miasta. Przedłużeniu projektowanej ulicy Nadbrzeżnej na lewo od ulicy
Zamkowej przeszkadza wysoki brzeg sąsiedniej rzeczki.
6) Ulicę Konstancji zaczynając od [budynku] Rządu Powiatowego wyrównać z jednym
załamaniem przy domu Sztejna (daw. Sitkacza) nr 185, według jej szerokości pomiędzy
domami nr 197 i 237. Zgodnie z linią regulacyjną są już wybudowane trzy domy, czwarty zaś,
chociaż i zachodzi na ulicę, to stanowi stary budynek o wartości jedynie kilkudziesięciu rubli.
7) Poprzeczną ulicę, prowadzącą od ulicy Konstancji przez rzeczkę do Faworów poszerzyć do
6 sążni i wyrównać w jedną linię prostą.
8) Ulicę Fawory wyrównać trzema załomami i poszerzyć do 8 sążni.
9) Na działce należącej do kasy miejskiej przy granicy siedziby nr 206 otworzyć ulicę o
szerokości 8 sążni na długości 88 sążni, a drugą z tego miejsca – w kierunku północnowschodnim do drogi i na południowy zachód do granic miasta.
10) Drogę łączącą ulicę Fawory z szosą Brzezińską do jej skrzyżowania z polną drogą
położoną w wąwozie wyrównać i poszerzyć do 8 sążni.
11) Ulicę Łowicką względem jej szerokości za mostem między placami nr [brak numeru] i
247 wyrównać na całej jej długości do linii prostej aż do zetknięcia z szosą. Według tej
regulacji są już wybudowane dwa domy.
12) Ulicę Pasieczną przedłużyć do drogi.
13) Przez tereny należące do szpitala utworzyć ulicę w kierunku obsadzonej drzewami drogi
do Starego Głuchówka.
14) Ulicę Stodolną od placu nr 297 poszerzyć do 12 sążni i z zachowaniem tej szerokości
przedłużyć do opisanej powyżej drogi do wsi Głuchówek z aleją pośrodku tej drogi,

198

zaczynając od ulicy Nowej do projektowanej – poszerzyć na 6 sążni, przenieść ku granicy
działki nr 105 a dalej zamknąć.
15) Równolegle do opisanej ulicy otworzyć nową, zaczynając od połączenia polnej drogi z
drogą prowadzącą do wsi Głuchówek, do pustej działki kasy miejskiej przy Alejach
Aleksandryjskich, a od tego miejsca do granicy działki nr 238 i dalej wzdłuż granicy do
połączenia z Aleją Aleksandryjską.
16) W odległości 120 sążni od placu utworzyć ulicę poprzeczną od Aleksandrii do rzeczki.
II Opisanie granic miasta:
a) Od wschodu: od rzeczki Rylskiej do ogrodu posiadłości szpitala równolegle do drogi
opisanej w punkcie 13. – linia prosta o długości 280,0 sążni;
b) Od południa: od końca wspomnianej linii prostej, równolegle do ulicy opisanej w punkcie
15 na długości 333,0 sążni. Z tego miejsca zakręt w lewo na południowy-zachód 87,0 sążni,
następnie pod kątem prostym w prawo na 112,0 sążni; z tego punktu równolegle do ulicy
Aleksandryjskiej;
v) Od zachodu: na 35 sążniach równolegle do drogi przy siedzibie nr 243 do stawu, dalej
staw;
g) Od północy: od stawu równolegle od północno-wschodniej ulicy opisanej w punkcie 9. z
zakrętem w prawo na róg spichlerza; od spichlerza równolegle do szosy Brzezińskiej do
granicy działki nr 233, a od granicy – równolegle do szosy Skierniewickiej do granicy
miejskich osiedli od strony wsi Wałowice.
Zdjęcie planu wzdłuż szosy Skierniewickiej kończy się na ostatnich istniejących obecnie
zabudowaniach, lecz ponieważ do tej drogi ziemie należące do miasta przylegają szerokością
działek, są one [nieczytelne] wygodne dla dalszej zabudowy i było by niepożądanym, żeby
takie budowle uważane były za położone poza miastem, nie objęte działaniem ustawy
budowlanej, to zdaniem komitetu koniecznym jest zakończyć plan w tym kierunku wraz z
granicą ziem należących do miasta, tym bardziej, że granica odbiega od pokazanego na planie
ostatniego budynku nie dalej niż na pół wiorsty.
Zdjęcie należy także przedłużyć z [nieczytelne]-zachodniej strony od stawu, ponieważ i w
tym kierunku granica miasta nie mieści się na planie.
III Podział kwartałów na murowane i drewniane.
Przy podziale kwartałów na murowane i drewniane zdaniem komitetu należy wziąć pod
uwagę dwie kwestie:
1) te kwartały, w których z powodu małego metrażu działek i drewnianej zabudowy nie mogą
być pozostawione wąskie na 4 sążnie odstępy, należy oznaczyć je na planie jako murowane;
2) kwartały murowane i drewniane nie powinny mieszać się ze sobą.
199

Wziąwszy powyższe pod uwagę, w mieście Rawie murowane kwartały [powinno się]
ograniczyć w ten sposób: a) w katolickiej części miasta: wzdłuż biegu rzeczki Rylskiej do
ulicy projektowanej przez teren siedziby szpitala, dalej wzdłuż tej ulicy, po przedłużonym i
istniejącym przebiegu ulicy Pasiecznej do Nowej; następnie na południe zgodnie z
przedłużeniem kierunku Nowej do projektowanej alei opisanej w 14. punkcie, która oddziela
murowaną część miasta od drewnianej na całej swojej długości do ulicy Boguszyckiej, a dalej
wzdłuż ulicy Boguszyckiej i rzeki Rawki. Wszystkie pozostałe [kwartały] w katolickiej
[części] miasta należy oznaczyć na planie jako drewniane.
W żydowskiej części miasta – wszystkie [kwartały powinny być] murowane za wyjątkiem
istniejącego placu miejskiego, który może być podzielony na duże działki pod zabudowę
drewnianą.
IV Budynki użyteczności publicznej i o historycznym znaczeniu, podlegające wyburzeniu i
określenie miejsc pod budowę nowych.
1) Ubojnia w mieście została wybudowana na tak zwanym placu Zamkowym (gdzie [znajdują
się] ruiny zamku), w odległości 10 sążni od rzeczki Rylskiej, przy której położona jest
główna, najbardziej zasiedlona część miasta; w odległości 60 sążni od kościoła, 30 sążni od
najbliższego budynku mieszkalnego; jednym słowem [ubojnia] została wybudowana
niezgodnie ze wskazaniami Ustawy Medycznej i Budowlanej (Ust. Bud. załącznik do art.
407), w związku z czym podlega wyburzeniu. Po rozpatrzeniu warunków topograficznych
miejsc w okolicach miasta najlepszym rozwiązaniem okazało się postawienie ubojni na
północno-zachodnich obrzeżach miasta, niedaleko od szosy Brzezińskiej w głębokiej kotlinie
między dwoma wysokimi urwiskami. Miejsce to jest oddalone od ostatnich zabudowań
miejskich w najbliżej położonym względem nich miejscu o 130 sążni, a przy tym od strony
miasta będzie osłonięte przez wysokie wzniesienie; od szosy [znajduje się w odległości] 50
sążni, lecz [od tej strony] jest również oddzielone wysokimi wzgórzami i urwiskami; od
rzeczki – daleko lecz miejscowe źródła dają możliwość wybudowania studni. Miejsce to
połączone jest z miastem dwiema drogami: jedną polną, położoną w głębokim wąwozie, a
drugą przechodzącą obecnie przez podwórze siedliska nr 206, którą według regulacji
proponuje się przesunąć na granicę tej siedziby.
2) Z budynków użyteczności publicznej należy zdaniem Komitetu zaprojektować na nowo
jedynie murowane miejskie sklepy na miejscu ruin przy ulicy Piotrkowskiej, gdzie wcześniej
były jatki.
3) W celu wzniesienia stałych koszar korzystnie było by wykorzystać wschodnią część działki
miejskiej, położonej przy Alejach Aleksandryjskich i placu targowym.
Naczelnik powiatu rawskiego [podpis], Burmistrz miasta Rawy [podpis], Ławnicy [podpisy],
Powiatowy Inżynier [podpis], Powiatowy Architekt [podpis], Sporządzający plan [podpis]

200

k. 44-45 rv.
Ministerstwo Spraw Wewnętrznych, Komitet Techniczno-Budowlany, Wydział II
[?] lipca 1887 r., Sankt-Petersburg, nr 1194
Do Pana Gubernatora Piotrkowskiego.
Komitet Techniczno-Budowlany według wskazania dziennika, zatwierdzonego przez
Ministra Spraw Wewnętrznych 2 lipca br. nr 177 rozpatrzył dostarczony przez Jaśnie
Wielmożnego Pana w piśmie z 22 kwietnia br. nr 2216 plan projektowanego położenia miasta
Rawy i wykazał:
1) Granice miasta zostały oznaczone na planie jako przylegające do kwartałów, podczas gdy
powinny być one oddzielone od nich ulicami.
2) W celu zachowania czystości źródeł wody i swobodnego dostępu do nich należy
wyznaczyć przejazdy przez rzekę Rawkę i rzekę Rylską o odpowiedniej szerokości w
kwartałach nr 5, 18, 27, 26, 7, 13, 14, 15, 16 i 17.
3) Kwartał nr 5, rozdzielony na dwie części przez rzekę Rawkę było by korzystnie oznaczyć
na planie dwoma oddzielnymi numerami.
4) Części ulicy Łowickiej (między kwartałami 19 i 20) w celu połączenia jej z drogą z miasta
Brzezin należy nadać bardziej korzystny przebieg niż wskazano na planie.
5) Kwartał nr 13 w związku z jego znaczną rozciągłością, stanowiącą zagrożenie w sytuacji
pożaru, należy podzielić na dwa kwartały przedłużeniem [nieczytelne] ulicy Tomaszowskiej.
W podobny sposób należy podzielić na dwa [kwartały] również kwartał nr 15, a kwartał nr 14
– na trzy kwartały, ze względów bezpieczeństwa przeciwpożarowego i w celu oddzielenia
istniejącej w ostatnim kwartale miejscowej synagogi.
6) Na planie i jego zmianach pokazano pod numerami 10 i 11 budynki fabryczne oraz młyn.
Budynki te nie powinny być pokazane przy podziale kwartałów miejskich. Nie należy ich
numerować na planie i pokazywać na zmianach zabudowań prywatnych właścicieli (na planie
nr 13 i 14).
7) Z planu nie wynika co przedstawia sobą część miejscowości, ogrodzona murowaną ścianą
za rzeczką Rylską na północ od kwartału 17. Dlatego też nie można rozstrzygnąć, czy ubojnia
może zostać pozostawiona na miejscu oznaczonym numerem 16. Na podstawie
obowiązujących przepisów prawnych (art. 852 t. XII Ustawy o Policji Medycznej i art. 414 t.
XII Ustawy Budowlanej) miejsce dla ubojni powinno być wybrane za miastem (nie bliżej niż
50 sążni od granic miasta) na suchym terenie z utworzeniem oddzielnych dołów na
nieczystości. Zaś utworzenie ubojni na brzegu rzeki, w szczególności z dostępem do rzeki,
jest niedopuszczalne.

201

8) Numerację kwartałów, jak jest to ogólnie przyjęte przy sporządzaniu nowych planów,
należy rozpocząć od [północnej?] części miasta.
W związku z powyższym Komitet Techniczno-Budowlany postanowił wspomniany
plan projektowanego położenia miasta Rawy zwrócić [nieczytelne] Władzom w celu wydania
rozporządzeń odnośnie przerobienia i poprawienia go zgodnie z przedstawionymi wyżej
uwagami.
O czym Komitet ma zaszczyt zawiadomić Jaśnie Wielmożnego Pana dla dalszych
rozporządzeń wraz ze zwrotem planów projektowanego i istniejącego położenia miasta Rawy.
Przewodniczący [podpis], Za Prowadzącego sprawę [podpis]

k. 51 r.
Nr 833. Do Wydziału Administracyjnego.
Podczas rozpatrzenia regulacyjnych projektów miasta Rawy wykazano, że wszystkie
poprawki zgodnie z uwagami Komitetu Techniczno-Budowlanego zostały naniesione na
ponownie sporządzony plan projektowanego położenia, jednakże ponieważ zewnętrzny
wygląd planu nie odpowiada wymaganiom zatwierdzonej przez Ministerstwo 25 lutego 1870
r. instrukcji, a mianowicie: 1) plan ów nie jest podzielony na fragmenty o jednakowej
wielkości 8 cali szerokości i 13 cali długości. W wyniku wykazanych nieprawidłowości plan
ten w swojej obecnej formie nie może zostać przedstawiony do Najwyższego zatwierdzenia i
powinien zostać przerobiony z zachowaniem [nieczytelne] prac kreślarskich.
W świetle powyższego Wydział Budowlany ma zaszczyt niniejszym zwrócić: 2 plany
projektowanego położenia m. Rawy, 1 plan istniejącego położenia, notatkę objaśniającą oraz
pismo Wydziału Administracyjnego w podpisie, a także raport Inżyniera Wiodącego
Gaszyńskiego, który w wyniku nieprawidłowości jego pracy nie może być [uznany za]
zadowalający.
Piotrków, 3 lipca 1892 r., Gubernialny Inżynier [podpis]

k. 70 v-71 rv.
Nr 154. Do Wydziału Administracyjnego.
Wraz ze zwrotem poniższego wraz z załącznikami Wydział Budowlany ma zaszczyt
zawiadomić, iż w związku z jego pismem z 12 maja 1895 roku wymagane jest nie tylko
poprawienie i [nieczytelne] planów, lecz również załączonego do nich opisu topograficznego,
informacji o działkach posiadających podwórza i liczbie mieszkańców. [Nieczytelne] plany
istniejącego położenia miasta Rawy sporządzono jeszcze w 1878 r. i dlatego obecnie, po
upływie ponad 22 lat, należy założyć, że zaszły zmiany nie tylko w zabudowie m. Rawy,
202

ilości działek z podwórzami i liczbie mieszkańców lecz, co jest całkiem prawdopodobne,
pojawiła się również konieczność zaprojektowania innego podziału miejskich kwartałów.
Prace te, jak na przykład uzupełnienie planu istniejącego położenia miasta o nowe
zabudowania i sporządzenie informacji o działkach posiadających podwórza, należy odnieść
do zadań geometry.
Biorąc pod uwagę powyższe, jak również prowadzone w obecnym czasie pomiary
związane ze sporządzeniem planów m. Rawy i należących do niego ziem przez geometrę
Starzyńskiego, Wydział Budowlany uznał za racjonalne zwrócenie wszystkich planów m.
Rawy w celu ich dokładnego omówienia przez Magistrat miasta Rawy przy udziale
mieszkańców tego miasta i Inżyniera Powiatowego, i rozstrzygnięcia, czy nie należałoby
uznać za pożyteczne sporządzenie planu regulacyjnego tego miasta na podstawie nowych
pomiarów i, stosownie do bieżących potrzeb miasta, dołączenie tych prac do prac
prowadzonych obecnie przez Geometrę Starzyńskiego ze zobowiązaniem go do wypełnienia
ich zgodnie obowiązującymi dla nich regulacjami prawnymi i instrukcją Komitetu
Techniczno-Budowlanego Ministerstwa Spraw Wewnętrznych z 10 marca 1870 r. nr 66, jak
również z uwzględnieniem wskazówek zawartych w piśmie wspomnianego Komitetu z 6
lipca 1887 r. nr 1194.
Takie rozwiązanie problemu nie spowoduje znaczących wydatków środków kasy
miejskiej, a przy tym zdaniem Wydziału jawi się jako jedyne racjonalne wyjście ku
ukończeniu sprawy sporządzenia regulacyjnego projektu miasta Rawy, rozpoczętej jeszcze w
1872 roku. Akta nr 243/72r. zwraca się w załączeniu. Piotrków, 15 lutego 1901 r.
Gubernialny Inżynier [podpis]
k. 75-76 rv.
M. S. W., Naczelnik powiatu rawskiego, Wydział Administracyjny, Referat Miejski
13 listopada 1901 r., nr 11898, Rawa
Do Rządu Gubernialnego Piotrkowskiego. Raport.
W charakterze wypełnienia polecenia z 19 lutego br. nr 1139 mam zaszczyt donieść
Rządowi Gubernialnemu, iż zgodnie z otrzymanym przez Burmistrza m. Rawy
obwieszczeniem przysięgłego geometry Starzyńskiego, wyraża on zgodę na wykonanie prac
związanych ze sporządzeniem regulacyjnego planu m. Rawy za odpowiednim
wynagrodzeniem z kasy miejskiej, lecz przy tym dodał, że sporządzenie takiego planu będzie
możliwe dopiero po zakończeniu przez niego prowadzonego aktualnie końcowego zdjęcia
obecnego usytuowania miasta.
Naczelnik powiatu [podpis], Zastępca [podpis], Prowadzący sprawę [podpis]
/ Akta dotyczące niniejszej sprawy, [spisane] na siedemdziesięciu sześciu arkuszach [należy]
uznać za ukończone i przekazać na przechowanie do archiwum. [podpisy]
203

NCN MINIATURA 5
1 X 2021-30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Łodzi, RGP-3WA Rząd Gubernialny Piotrkowski, sygn. 2540
Akta Rządu Gubernialnego Piotrkowskiego
Wydział Administracyjny, Referat Pierwszy

O prośbie obywatela Francji Iosifa Šanov” (Chanove’a) na
zezwolenie mu na zabudowanie działki przeznaczonej
według planu regulacyjnego miasta Noworadomska pod
ulice Kątową, Polną, Ciemną i Sadową.
Rozpoczęto 23 czerwca 1898 roku, ukończono 29 lutego 1900 roku.

k. 1-2 rv.
M.S.W., Naczelnik powiatu noworadomskiego Guberni Piotrkowskiej, Referat Miejski
18 czerwca 1898 r., nr 9662, Noworadomsk
Do Rządu Gubernialnego Piotrkowskiego.
Raport.
Pełnomocnik obywatela Francji Iosifa Šanova, właściciela nieruchomości pod
numerami 35, 81/95, 280/139, 281a/137, 281/110, 290/89, 302/1, 284b, 292a i 292 w mieście
Noworadomsku, Inżynier Henryk Romanowicz Cichowski, zwrócił się do Magistratu miasta
Noworadomska 14 kwietnia br. z prośbą o wydanie pozwolenia dla jego mocodawcy na
zabudowanie projektowanych na terenie jego nieruchomości zgodnie z posiadającym
Najwyższe zatwierdzenie z dnia 14 grudnia 1879 r. regulacyjnym planem miasta
Noworadomska ulic, a mianowicie: Kątowej, Polnej, a także przedłużenia ulic Ciemnej i
Sadowej, lub też [w przeciwnym razie] o nabycie od niego drogą kupna niezbędnych pod
przeprowadzenie tych ulic ziem za wynagrodzeniem w wysokości 20 rub. za sążeń
kwadratowy.
Magistrat rozpatrzył wspomnianą prośbę na swoim posiedzeniu z 28 kwietnia br. wraz
z zaproszonymi na posiedzenie znamienitymi obywatelami miasta i, wziąwszy pod uwagę, że
pod przeprowadzenie projektowanych ulic należałoby zająć obszar 5320 sążni kwadratowych,
204

za który właściciel żąda w sumie kwoty 106400 rub., nie mając na to środków w miejscowej
kasie miejskiej oraz ponieważ projektowane dwie nowe ulice i przedłużenie ulic Ciemnej i
Sadowej nie są potrzebne miastu [teraz] i nawet nie przewiduje się, aby były potrzebne w
przyszłości, Magistrat protokołem ze zgromadzenia postanowił wystąpić do Władz z prośbą o
wydanie pozwolenia dla Šanova na wznoszenie budowli na tych ulicach, i w tym celu
Magistrat wraz z raportem z 30 maja br. nr 2660 przedstawił tenże protokół w dwóch
egzemplarzach oraz załączył do niego poniższe dokumenty, a mianowicie: 1) kopię aktu
notarialnego podpisanego w kancelarii Noworadomskiego Notariusza Myślińskiego w
kwietniu br. o pozyskaniu drogą kupna przez Šanova wspomnianych nieruchomości; 2) kopię
sprawozdania Komisarza ds. włościańskich I okręgu powiatu noworadomskiego z 20 kwietnia
br. nr 332 zawiadamiającego o tym, że nieruchomości te, położone na ziemiach
pokościelnych, są włączone w granice miasta Noworadomska i są wyjęte spod ograniczeń art.
524 postanowień Komitetu Urządzającego; 3) kopię pełnomocnictwa udzielonego przez Iosifa
Šanova Teodorowi Iwanowiczowi Perroden; 4) oryginał pełnomocnictwa Perrodena na imię
[nieczytelne] w Górnej Dąbrowie w powiecie będzińskim Inżyniera Cichowskiego; 5) jego
prośbę z 30 kwietnia; 6) odpis części planu miasta Noworadomska, pokazującej projektowane
ulice zgodnie z posiadającym Najwyższe zatwierdzenie z 14 grudnia 1879 r. regulacyjnym
planem oraz ziemie należące do Šanova.
Ponieważ lokalna kasa miejska rzeczywiście nie posiada środków na otwarcie ulicy
Kątowej i Polnej, a także na przedłużenie ulicy Ciemnej i Sadowej, wykup ziem pod które
stanowiłby znaczny wydatek, nie wspominając o wydatkach na ich wybrukowanie, a przy tym
moim zdaniem nie przewiduje się konieczności uregulowania tej części miasta, to stosując się
do ukazu Rządu Gubernialnego z 12 października 1890 r. nr 5562, który nastąpił w ślad za
poleceniem M.S.W. z 22 sierpnia tegoż 1890 r. nr 5807, na mocy którego Fajermanom dano
prawo zabudowania ich działek, przeznaczonych zgodnie z planem regulacyjnym na
urządzenie publicznego parku i zezwolono na otwarcie dwóch nowych ulic, mam zaszczyt
przedstawić wymienione wyżej dokumenty pod rozporządzenie Rządu Gubernialnego z
zaznaczeniem, iż nie widzę żadnych przeszkód dla realizacji wspomnianego projektu, tym
bardziej, że wraz z wybudowaniem przez Šanova na zakupionych działkach zakładów
metalurgicznych i warsztatów mechanicznych uboga miejscowa ludność znajdzie źródło
zarobków, co wpłynie na rozwój miasta.
Przy czym mam zaszczyt dodać, iż należne plany i wszystkie dokumenty dotyczące
budowy wspomnianych wyżej zakładów zostaną przedstawione oddzielnie pod zatwierdzenie
Rządu Gubernialnego.
Naczelnik powiatu [podpis], Zastępca [podpis], Prowadzący sprawę [podpis]

k. 6-7 rv.
Magistrat miasta Noworadomska, 28 kwietnia 1898 r.
205

Inżynier Henryk Romanowicz Cichowski upoważniony przez Iosifa Šanova, właściciela
nieruchomości położonych w mieście Noworadomsku w piśmie z 20 kwietnia br. informując,
że zgodnie z aktem podpisanym w kancelarii noworadomskiego Notariusza F[nieczytelne]
Myślińskiego jego mocodawca nabył poniższe [nieczytelne] nieruchomości, położone w
granicach miasta pod numerami 35, 81/95, 280/139, 281a/137, 281/110, 290/89, 302/1, 284b,
292a i 292, składające się na obszar 15 dziesięcin tj. cały kwartał pomiędzy ulicami
Piotrkowską, Powiatową, Sadową i Kaliską, oraz ponieważ na wymienionym wyżej obszarze
właściciel Šanov” planuje wybudować zakłady metalurgiczne i warsztaty mechaniczne, a przy
tym są na nim projektowane, zgodnie z posiadającym Najwyższe zatwierdzenie regulacyjnym
planem Noworadomska, nowe ulice: Kątowa, Polna, oraz przedłużenie ulicy Ciemnej i
Sadowej, [Cichowski,] w imieniu swojego mocodawcy poprosił Magistrat albo o nabycie
przestrzeni niezbędnej dla projektowanych ulic w cenie 20 rub. za sążeń kwadratowy, albo
też, w przypadku braku życzenia lub niemożliwości kupienia przez Magistrat tej przestrzeni
od p. Šanova, o uznanie projektowanych ulic na tym należącym do p. Šanova obszarze za nie
przedstawiające sobą w obecnej chwili żadnej konieczności dla miasta i nie stanowiące
przeszkód przeciwko wzniesieniu na nich budynków.
W związku z tym Magistrat miasta Noworadomska, biorąc pod uwagę, iż na
urządzenie projektowanych ulic należałoby zająć [skreślone: 5320, dopisane:] 5057,5 sążni
kwadratowych, za który to obszar właściciel [jego] p. Šanov”, zgodnie z zaproponowaną
przez niego ceną 20 rub. za sążeń żąda [skreślone: 106,400, dopisane:] 101.150 rub., miejska
kasa w chwili obecnej nie posiada środków na zakup wspomnianego terenu, a projektowane
ulice w rzeczywistości nie są potrzebne miastu i również nie przewiduje się, aby były
potrzebne w przyszłości, w obliczu połączenia całej tej przestrzeni w rękach jednego
właściciela i przeznaczenia jej pod [budowę] jednej [nieczytelne] fabryki, w związku z czym
nawet nieznaczny wydatek na tej cel jawiłby się jako zbędny, Członkowie Magistratu miasta
Noworadomska, uznając wspomniane ulice za w rzeczywistości nie potrzebne miastu oraz
znajdując, że p. Šanov” może bez przeszkód i spokojnie władać nabytym przez niego
obszarem, oraz że ze strony Magistratu nie ma żadnych przeszkód uniemożliwiających
zabudowanie przestrzeni przeznaczonej pod urządzenie wymienionych wyżej ulic, kierując
się postanowieniem Ministerstwa Spraw Wewnętrznych z 22 sierpnia 1890 r. nr 5807 w
sprawie pozwolenia Mendlowi i Szmulowi Fajermanom na wzniesienie budynków na
należących do nich dwóch działkach miejskich, przeznaczonych zgodnie z posiadającym
Najwyższe zatwierdzenie planem miasta pod urządzenie publicznego parku i otwarcie
nowych ulic: Sadowej i Wodnej, postanowili: wyrazić zgodę na zabudowanie przez
właściciela p. Šanova projektowanych zgodnie z planem ulic Kątowej, Polnej oraz
przedłużenia ulic Ciemnej i Sadowej, a następnie niniejszy protokół przedstawić Panu
Naczelnikowi powiatu noworadomskiego dla dalszych rozporządzeń.
Burmistrz miasta Noworadomska [pospis], Ławnicy [podpisy], Znamienici obywatele
[podpisy], Sekretarz [podpis]

206

Wypis z planu miasta Noworadomska ze wskazaniem projektowanych ulic zgodnie z
posiadającym Najwyższe zatwierdzenie z 14 grudnia 1879 roku planem regulacyjnym.
Wyliczenie powierzchni działek, podlegających zajęciu zgodnie z posiadającym Najwyższe
zatwierdzenie regulacyjnym planem miasta pod ulice:

Imiona i nazwiska właścicieli
Nazwa ulicy

I. Šanov” F. Bulikowski Długosz
sążni kwadratowych

ul. Kątowa

1251,5

_

_

ul. Polna

1680,0

160,0

_

część ul. Ciemnej

1782,5

_

_

część ul. Sadowej

342,5

174,0

129,5

Razem

5057,5

334,0

129,5
207

Numer policyjny Numer hipoteczny

Poprzedni właściciele nieruchomości

95 i 81

280

_

Antoni Święcicki

94

280

139

Eugeniusz Gliński

31

_

_

Jan i Ludwika małżonkowie Starosteccy

92

281a

137

Abram Borzykowski

60

281

110

Józef Chrzanowski

56

290

89

Fabian Chmurzyński

93 i 63

284b, 292, 292a

_

Szaja Różewicz

_

302

1

Julian Kulski

Objaśnienia. Czerwonymi kolorami oznaczono projektowane ulice zgodnie z posiadającym
Najwyższe zatwierdzenie regulacyjnym planem miasta. Granice nieruchomości należących do
Iosifa Šanova oznaczono karminem.
Noworadomsk, 14 października 1898 roku
Inżynier-Architekt powiatu noworadomskiego [podpis]

k. 17 rv.
Ministerstwo Spraw Wewnętrznych, Wydział Gospodarczy, Referat 6, Stół 2
21 marca 1899 r., nr 2886
Do Gubernatora Piotrkowskiego.
W związku z pismem Jaśnie Wielmożnego Pana nr 8732, dotyczącym prośby
obywatela Francji Šanova o pozwolenie na wybudowanie zakładów metalurgicznych i
warsztatów mechanicznych na należącej do petenta działce w mieście Noworadomsku,
przeznaczonej zgodnie z posiadającym NAJWYŻSZE zatwierdzenie planem miasta pod
urządzenie ulic, mam zaszczyt zawiadomić za zwrotem załączników (według spisu), że jeśli
Pan, Jaśnie Wielmożny Panie, raczył uznać wspomnianą prośbę na podstawie przywołanych
we wspomnianym piśmie argumentów za możliwą do spełnienia, to zgodnie z tym i w obliczu
tego, że zezwolenie na budowę w miastach fabryk i zakładów, na podstawie art. 12 (pkt. 1)
Ustawy o przemyśle (wyd. 1887 r.) i art. 35 (rozdz. IV pkt. 4) [Aktu] Utworzenia Organów
Administracyjnych Guberni Królestwa Polskiego (t. II Zbioru Praw wyd. 1892 r.), leży w
208

gestii Naczelnika Guberni, dalsze rozporządzenia w niniejszej sprawie w ustanowionym
porządku będą zależeć od Jaśnie Wielmożnego Pana.
Za Ministra Spraw Wewnętrznych jego Zastępca [podpis], Wicedyrektor [podpis]

k. 21 r.
M.S.W., Rząd Gubernialny Piotrkowski, Wydział Administracyjny, Referat 1.
nr 1388, 25 lutego 1900 r., Piotrków
Do Wydziału Budowlanego Rządu Gubernialnego.
Powołując się na zapis z 3 lipca ubiegłego roku nr 5872, Wydział Administracyjny
Rządu Gubernialnego ma zaszczyt prosić Wydział Budowlany o przyspieszenie swojej
decyzji w sprawie wydania pozwolenia obywatelowi Francji Iosifowi Šanovi na
wybudowanie domu na działce nr 95-81/280 w Noworadomsku pod warunkiem
pozostawienia ulicy Sadowej w obecnej szerokości.
PO Radcy [podpis], Starszy Prowadzący sprawę [podpis]

W odpowiedzi na zapytanie odnośnie budowy domu I. Šanova w Noworadomsku Wydział
Budowlany ma zaszczyt zawiadomić [Wydział] Administracyjny, że plan został zatwierdzony
dziennikiem z 17 sierpnia 1899 r. nr 20 pod warunkiem, aby właściciel trzymał się linii frontu
zgodnie z posiadającą Najwyższe zatwierdzenie regulacją miasta. Stosowny podpis
właściciela [nieczytelne] przez jego pełnomocnika jest przechowywany w aktach Wydziału
Budowlanego.
Nr 233, Piotrków, 29 lutego 1900, Zastępca Gubernialnego Architekta [podpis]

Niniejsze akta [sporządzone] na dwudziestu jeden (21) arkuszach przekazać jako ukończone
do Archiwum na przechowanie. Za Radcę [podpis], za Starszego Prowadzącego sprawę
[podpis]

209

NCN MINIATURA 5
1 X 2021-30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Łodzi, RGP-3WA Rząd Gubernialny Piotrkowski, sygn. 3876
Akta Rządu Gubernialnego Piotrkowskiego
Wydział Administracyjny, Referat Pierwszy

O poszerzeniu placu św. Magdaleny zgodnie z
posiadającym Najwyższe zatwierdzenie regulacyjnym
planem miasta na drodze pozyskania od Fajermana działki
w Noworadomsku.
Rozpoczęto 20 stycznia 1909 roku, ukończono 23 września 1910 roku.

k. 1-2 rv.
M.S.W., Naczelnik powiatu noworadomskiego Guberni Piotrkowskiej, Referat Miejski
nr 228, 12 stycznia 1909 r., Noworadomsk
Na nr 359 z 1905 r., od Wydziału Budowlanego.
[dopisane:] do Wydziału Administracyjnego. Wydział budowlany, w pełni podzielając zdanie
Naczelnika powiatu i powiatowego Inżyniera odnośnie konieczności zamiany placu
Fajermana na inny, przekazuje według należności całą korespondencję Wydziałowi
Administracyjnemu w celu rozpatrzenia istoty sprawy. Piotrków, 19 stycznia, Gubernialny
Architekt [podpis]
Do Rządu Gubernialnego Piotrowskiego.
Raport.
Przedstawiając ponownie pod rozpatrzenie Rządu Gubernialnego projekt budowy
murowanego dwupiętrowego domu i jednopiętrowych pomieszczeń służebnych wraz z
ustępami na działce pod nr 185 przy ul. Krakowskiej w mieście Noworadomsku [planowanej]
przez Żyda Szmula Majera Fajermana wraz ze wszystkimi odnoszącymi się do tego projektu
załącznikami, uzupełnionym ponownie protokołem z posiedzenia Magistratu z 13 czerwca
1908 r., w którym Magistrat zapewnia, że w związku z tym, że stan finansowy kasy miejskiej
wciąż się jeszcze nie poprawił i [nadal] brakuje w niej środków na zakup tegoż placu, plac
210

ten, jako w istocie niepotrzebny miastu w związku z rzeczywistymi potrzebami, a także w
związku z wybraniem bardziej obszernego miejsca na drugi plac targowy na rogu ulicy
Częstochowskiej i Żabiej, nie może zostać nabyty przez miasto, a zatem Magistrat ponownie
wyraża zgodę na zabudowanie przez Fajermana tego placu. Podczas ponownego omówienia
tej kwestii przez Magistrat w obecności powiatowego Inżyniera Architekta, ten ostatni
pozostał przy swojej opinii, że po pierwsze w ogóle nie podziela poglądów Magistratu na brak
konieczności rozszerzenia placu św. Magdaleny w interesie miasta, który został wyznaczony
[zapewne: do poszerzenia] na mocy posiadającego Najwyższe zatwierdzenie regulacyjnego
planu miasta, a po drugie, że charakter tego placu jest rozpatrywany przez Magistrat jedynie z
wąskiego punktu widzenia, a jego znaczenie dla miasta uzależniono [jedynie] od wybrania
[tego] miejsca na drugi plac [targowy], lecz jego rzeczywisty i najbardziej realny charakter
określony jest przez fakt, że na tym placu znajduje się kościół. Co zaś tyczy się znaczenia
placu św. Magdaleny dla miasta, to [nawet] jeśli jego znaczenie w aspekcie handlowym może
być uznane za nieistotne, plac ten nie może być ignorowany przez Magistrat, jako po
pierwsze miejsce gromadzenia się przed kościołem, po drugie jako plac przeznaczony pod
rozbudowę kościoła w przyszłości, po trzecie jako odpowiednie miejsce w zasiedlonym
punkcie miasta na miejski skwer i na koniec po czwarte jako [miejsce służące] zaspokojeniu
wymagań estetyki i higieny, które (jak to się obserwuje w rozwijających się miastach)
warunkują rozgraniczanie kwartałów wydzielonymi pustymi przestrzeniami i które mogą być
konieczne do zaspokojenia nawet [choćby i] w dalszej przyszłości i w tutejszym mieście w
związku z rozwijającą się działalnością fabryczną miasta, niosącą za sobą powstanie nowych
budowli oraz w związku z powstaniem w pobliżu Magistratu drugiego rynku.
W związku z powyższym oraz w pełni zgadzając się z opinią powiatowego Inżyniera
Architekta w tej sprawie, proponowałbym [uznanie za] konieczne i nawet niecierpiące zwłoki
niedopuszczenie do zabudowania części placu św. Magdaleny przez Fajermana w chwili
obecnej, poszerzenie placu zgodnie z posiadającym NAJWYŻSZE zatwierdzenie
regulacyjnym planem miasta albo na drodze zakupienia od Fajermana tego placu, albo na
drodze jego zamiany na inny spośród placów miejskich, których miasto ma pod swoją władzą
dostateczną ilość, i, na tej podstawie, odrzucenie podania Magistratu zawartego w jego
protokole z 13 czerwca 1908 r., jako szkodzącego higienicznym warunkom i prawidłowemu
urządzeniu miasta.
Naczelnik powiatu [podpis], Prowadzący sprawę [podpis]

k. 2 rv.
Magistrat miasta Noworadomska, 13 czerwca 1908 r.
Projekt zabudowania przez Szmula Majera Fajermana jego placu pod nr 185 przy ul.
Krakowskiej w mieście Noworadomsku został zwrócony przez Rząd Gubernialny
Piotrkowski w piśmie z 24 sierpnia 1905 r. nr 359 w celu omówienia przez Magistrat kwestii,
czy miasto nie zechciałoby nabyć wspomnianego placu jako przeznaczonego pod urządzenie
211

placu św. Magdaleny zgodnie z regulacyjnym planem miasta, lub też zmienić w
ustanowionym porządku regulacyjny plan miasta.
W związku z powyższym Członkowie Magistratu miasta Noworadomska, powołując
się na protokół z posiedzenia Magistratu z 26 czerwca 1899 r., który niniejszym załączono w
kopii, w sprawie wyrażenia pełnej zgody na zabudowanie wspomnianego placu przez jego
uprzedniego właściciela Edmunda Zgórskiego, mają zaszczyt wyjaśnić następujące: stan
finansowy kasy miejskiej w chwili obecnej ani trochę się nie poprawił i naprawdę nie ma w
niej środków na zakup placu Fajermana; plac ten nie jest w ogóle potrzebny miastu ponieważ
w charakterze drugiego placu targowego została wybrana bardziej obszerna i odpowiednia
działka miejska, położona w centrum miasta przy zbiegu ulic Częstochowskiej i Żabiej, lecz
jej urządzenie i wybrukowanie zostało odłożone w czasie do momentu pozyskania na ten cel
niezbędnych środków; dlatego też Członkowie Magistratu obecnie po raz drugi wyrażają
swoją zgodę na zabudowanie przez Fajermana należącego do niego placu. Co zaś tyczy się
zmienienia w ustanowionym porządku regulacyjnego planu miasta, Członkowie Magistratu
proponują projekt ten, chociaż i niezbędny, z powodu braku wystarczających środków
pieniężnych w kasie miejskiej odłożyć czasowo do momentu zgromadzenia w kasie miejskiej
takowych.
Burmistrz [podpis], Inżynier Architekt powiatu noworadomskiego [podpis], Honorowi
Ławnicy [podpisy]

k. 8 r.
Magistrat miasta Noworadomska, 30 czerwca 1910 roku
Członkowie noworadomskiego miejskiego Magistratu wysłuchali propozycji
Naczelnika powiatu noworadomskiego z 23 kwietnia 1909 r. nr 4840, wraz z którą zwrócony
został projekt zabudowy przez Szmula Majera Fajermana należącego do niego placu nr 185
przy ul. Krakowskiej w Noworadomsku, przeznaczonego zgodnie z posiadającym
NAJWYŻSZE zatwierdzenie regulacyjnym planem miasta pod rozszerzenie placu św.
Magdaleny, w celu powtórnego wszechstronnego omówienia przez Magistrat zagadnienia
zakupienia wspomnianego placu na potrzeby miasta.
Członkowie noworadomskiego Magistratu po rozpatrzeniu wspomnianej sprawy,
mając na uwadze, że plac św. Magdaleny, pod rozszerzenie którego przeznaczono
wspomniany plac Fajermana, jest położony przed katolickim kościołem Św. Dziewicy MariiMagdaleny, dlatego też poszerzenie tego placu jest wysoce pożądane, ponieważ służy on jako
miejsce przed kościołem dla modlących się, a w przyszłości może służyć jako miejsce na
rozbudowę kościoła lub powstanie innych budynków kościelnych, obecnie zaś teren ten może
być wykorzystany jako miejski skwer, postanowili: nabyć na drodze kupna od Szmula Majera
Fajermana rzeczony plac, mający według planu sporządzonego przez noworadomskiego
powiatowego Inżyniera Architekta 12 czerwca br. powierzchnię 164 sążni kwadratowych lub
212

2250 łokci kwadratowych, za uzgodnioną z właścicielem sumę 700 rubli (siedmiuset rubli) i
projekt ten przedstawić do zatwierdzenia Władzom.
Burmistrz [podpis], Honorowi Ławnicy [podpisy]
[dopisane:] Przyjąłem do wiadomości. Piotrków, 27 lipca 1910 r., Gubernialny Inżynier
[podpis]

k. 9 r.
Dobrowolna umowa.
30 czerwca 1910 roku między Magistratem miasta Noworadomska, działającym w
imieniu noworadomskiej kasy miejskiej a mieszkańcem Noworadomska Szmulem Majerem
Fajermanem została zawarta niniejsza dobrowolna umowa o następującej treści.
Szmul Majer Fajerman sprzedaje na całkowitą własność noworadomskiej kasie
miejskiej należący do niego plac, położony przy ulicy Krakowskiej koło kościoła Dziewicy
Marii-Magdaleny oznaczony nr 185 o powierzchni 164 sążni kwadratowych lub 2250 łokci
kwadratowych według miejscowej miary zgodnie z załączonym planem, sporządzonym przez
noworadomskiego powiatowego Inżyniera Architekta 12 czerwca bieżącego roku za
dobrowolnie ustaloną sumę siedmiuset rubli (700 rub.), z zastrzeżeniem, że wydatki związane
z podpisaniem aktu notarialnego i przepisaniem prawa własności do sprzedawanego placu
kupujący, tj. kasa miejska, bierze na siebie.
Kupujący – Członkowie Magistratu miasta Noworadomska: Burmistrz [podpis], Honorowi
Ławnicy [podpisy]
Sprzedający [podpis]
[dopisane:] Przyjąłem do wiadomości. Piotrków, 27 lipca 1910 r., Gubernialny Inżynier
[podpis]

k. 12.
Plan działki położonej w mieście Noworadomsku pod nr 185, należącej do Szmula Majera
Fajermana.
Powierzchnia działki stanowi (20,74x15,815)/2=164 sążni kwadratowych lub 2250
kwadratowych łokci, słownie: sto sześćdziesiąt cztery sążnie kwadratowe lub dwa tysiące
dwieście pięćdziesiąt łokci kwadratowych według nowej polskiej miary. [podpis]
Plan sprawdzono i sugerowaną powierzchnię placu [w wymiarze] 164 sążni kwadratowych
uznano za wyliczoną prawidłowo. Piotrków, 27 lipca 1910 r., Gubernialny Inżynier [podpis]
213

Niniejszy plan sporządzono na podstawie planu miasta Noworadomska sporządzonego przez
geometrę Edmunda Żarskiego w 1875/6 roku w pięciokrotnie powiększonej skali.
Noworadomsk, 12 czerwca 1910 roku. Inżynier Architekt powiatu noworadomskiego.

Niniejsze akta na czternastu [nieczytelne] (14) [nieczytelne] i zostały przekazane do
archiwum dla przechowania.
Radny, Starszy Prowadzący sprawę

214

NCN MINIATURA 5
1 X 2021- 30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Łodzi, 39-2 Kancelaria Gubernatora Piotrkowskiego, sygn. 2518
Akta Rządu Gubernialnego Piotrkowskiego
Wydział Administracyjny, Referat Pierwszy

O nowej regulacji miasta Będzina.
Rozpoczęto 28 lutego 1898 roku, ukończono 24 stycznia 1908 roku.

k. n-n.
Protokół z posiedzenia odnośnie regulacji granic miasta i sporządzenia nowych planów miasta
Będzina. Magistrat miasta Będzina, 7 lutego 1896 roku.
Od 1870 roku, w którym zostały sporządzone wszystkie plany miasta Będzina, które w
wyniku miejscowej [nieczytelne] handlowo-przemysłowej działalności rozwinęło się na tyle,
że w chwili obecnej przez zabudowania jest zajęta nie tylko część ziemi należących do miasta
włączona w granice mieszkalnej [nieczytelne], lecz również i miejskie pola, i we wszystkich
kierunkach rozwija się [nieczytelne] działalność budowlana. Handlowo-przemysłowe
znaczenie miasta Będzina spowodowało bardzo szybką sprzedaż [nieczytelne] działek w
całości lub w częściach, budowę znacznej ilości domów, zmiany w szerokości dróg, jak
również w związku z bogatymi złożami [powstały] wyłomy na znacznej powierzchni
[nieczytelne] wapieni, [wydobycia] gliny czy wreszcie węgla kamiennego, tak więc biorąc
pod uwagę przedstawione powyżej [nieczytelne], istniejące rejestry pomiarowe oraz plany
miasta Będzina w większości nie zgadzają się ze stanem faktycznym i przedstawiają sobą
martwy materiał. Do tego należy dodać, że wraz z proponowaną budową stacji w Będzinie
jeszcze i w innym miejscu ogólna [nieczytelne] działek zmieni się na tyle, że na podstawie
posiadanych obecnie planów [nieczytelne] nie będzie już można robić [nieczytelne]. W celu
uporządkowania [nieczytelne] działalności budowlanej przez [nieczytelne] linii zabudowy, to
jest ulic, przez Członków Magistratu miejskiego w 1889 roku został sporządzony protokół z
posiedzenia w sprawie poszerzenia miasta i wraz z planem został on przedłożony do
zatwierdzenia. Z przekazanych w celu [nieczytelne] Rządowi Gubernialnemu planów wynika,
że działalność budowlana [nieczytelne] rozwija się w innych kierunkach, tak więc
[nieczytelne] proponowane [nieczytelne] granic miasta, objąwszy w jego rejonie [nieczytelne]
punkty zabudowań wzdłuż Drogi Żelaznej Warszawsko-Wiedeńskiej.
215

Podsumowując przywołane dane Członkowie Miejskiego Magistratu wraz z
Powiatowym Inżynierem-Architektem, uznając za niezwykle [nieczytelne] kwestię
poszerzenia granic miasta poprzez sporządzenie planu regulacyjnego [i przedstawienie go] do
Najwyższego zatwierdzenia, dodając, że istniejące wymierzone plany, w związku z wykazaną
budową domów mieszkalnych, wydobywaniem kopalin, inną konfiguracją [nieczytelne]
działek i dróg, nie mogą już służyć za dokładny materiał do celów sporządzenia planu
regulacyjnego, ponieważ obecnie nanoszenie na plan rozmieszczenia ulic zmusiłoby w
przyszłości kasę miejską do wykupywania pod szlaki komunikacyjne zabudowań i pól w
dużej ilości, co w znacznym stopniu zwiększa wydatki na uporządkowanie miasta, a
wszystkiego tego można uniknąć z korzyścią dla ogółu sporządziwszy uprzednio wymierzony
przez geometrę plan, na którym będą oddane miejscowe uwarunkowania, na który zostaną
naniesione kwartały, unikając wydatków na wykup budynków, ziem i wyłączne
odprowadzenie wód.
Następnie Członkowie Miejskiego Magistratu uważają za [swój] obowiązek dodać, że
w celu zmniejszenia wydatków uznają za racjonalne sporządzić obecnie plan z pomiarów
geometry oraz rejestr pomiarowy [tylko] dla tych działek miasta Będzina, ziem
poduchownych oraz ziem byłego starostwa będzińskiego, które proponuje się włączyć w
granice miasta, a dokładnie, jak pokazano na załączonym ogólnym planie terenów miejskich,
pas między rzeką a Drogą Żelazną Warszawsko-Wiedeńską, jak również pas zaczynając od
ziem majątku Zagórze wzdłuż linii [nieczytelne] kolei żelaznej i szosy prowadzącej z miasta
Będzina do Dąbrowy, lecz wykluczając sporny kawałek ziemi należący do [Guldszyńskich?]
w związku z proponowanym wybudowaniem na nim stacji towarowej, który to kawałek,
zdaniem Powiatowego Inżyniera-Architekta, do momentu rozstrzygnięcia kwestii jego
własności nie powinien być włączony w proponowane granice miasta.
Ten plan ziem powinien zostać sporządzony w trzech egzemplarzach w skali 1:1000
wraz z [wymierzeniem?] ziem włączonych w obecne granice miasta i naniesieniem na nim
proponowanej regulacji miasta, oraz wskazaniem [nieczytelne] wzdłuż tych ulic w mniejwięcej pięćdziesięciu-sążniowych odległościach. Oprócz tego w charakterze [nieczytelne]
kwartałów należy sporządzić w trzech egzemplarzach oddzielny plan w skali 1:5000 dla
przedstawienia go do Najwyższego zatwierdzenia.
Sporządziwszy niniejszy protokół członkowie Miejskiego Magistratu wraz z
Powiatowym Inżynierem-Architektem postanowili przedstawić go pod rozparzenie
Naczelnych Władz, dodając, iż wydatki na sporządzenie planów i rejestru pomiarów w
przybliżonej [nieczytelne] kwocie 2500 rubli będą odniesione na rachunek zapasowego
kapitału, przechowywanego w wysokości 45230 rub. w Piotrkowskim Oddziale Banku
Państwowego.
Na tym protokół zakończono i podpisano.
Burmistrz miasta Będzina [podpis], Inżynier-Architekt powiatu będzińskiego [podpis],
Ławnicy [podpisy], Sekretarz [podpis]
216

[podpis na mapie:] Inżynier-Architekt powiatu będzińskiego, Będzin, 10 maja 1902 r.,
Cywilny Inżynier [podpis]

Kancelaria Warszawskiego Generała-Gubernatora, od Referatu II
29 marca 1905 r., nr 6427, Warszawa
Do Gubernatora Piotrkowskiego.
Na skutek pisma z 18 marca br. nr 1817 Kancelaria, na rozkaz Generała-Gubernatora,
zwraca Jaśnie Wielmożnemu Panu dokumenty według spisu, odnoszące się do wstrzymanej
obecnie sprawy wymierzenia miasta Będzina i sporządzenia nowego planu regulacyjnego.
Za Dyrektora [podpis], Za Prowadzącego sprawę [podpis]

Spis załączników do pisma nr [brak numeru].
1. Protokół z posiedzenia Będzińskiego Magistratu Miejskiego z 28 czerwca 1902 r.
217

2. Jak wyżej z 10 lutego 1905 r.
3. Warunki.
4. Kosztorys.
5. Plan.
Za Prowadzącego sprawę [podpis]

Nr 6686. Niniejszy raport wraz z załącznikami przekazuje się Wydziałowi Budowlanemu
jako uzupełnienie pisma z 26 lipca br. nr 5843.
26 sierpnia 1909 r., Radny [podpis], Starszy Prowadzący sprawę [podpis]
Nr 38. Zwracając niniejszą korespondencję wraz z rozpatrzonymi od strony technicznej
dokumentami Wydziałowi Administracyjnemu, Wydział Budowlany oznajmia, że w związku
z niepowstaniem do chwili obecnej projektu nowej regulacji miasta (dokumenty odnoszące
się do tej sprawy zostały zwrócone Naczelnikowi powiatu będzińskiego 4 kwietnia 1905 r. w
piśmie nr 2115, na co to do dnia dzisiejszego nie otrzymano żadnej odpowiedzi),
proponowane przez Magistrat rozszerzenie zasad policji budowlanej na położone na
peryferiach miasta ulice wraz z przylegającymi do nich placami, szczegółowo ukazane na
załączonych planach i nie uwzględnione w pierwotnej regulacji miasta, zdaniem Wydziału
jawi się jako niezbędne dla uporządkowania miasta i prawidłowego wznoszenia nowych
budynków.
Do sprawy nr 32/98 r. Piotrków, 1 grudnia 1907 r., Gubernialny Inżynier [podpis]

Kancelaria Warszawskiego Generała-Gubernatora, Od Referatu III
18 stycznia 1908 r., nr 1133, Warszawa
Do Gubernatora Piotrkowskiego.
W odpowiedzi na pismo z 2 stycznia br. nr 2, dotyczącego kwestii wydania zasad
budowlanych dla tych osiedli wiejskich w Kraju Nadwiślańskim, których nie obejmują
posiadające Najwyższe zatwierdzenie z 17 grudnia 1891 r. zasady wznoszenia budynków i
tworzenia ulic, Kancelaria zawiadamia Jaśnie Wielmożnego Pana, iż rozstrzygnięcie
wspomnianej kwestii zostało odłożone przez Ministerstwo Spraw Wewnętrznych do
wprowadzenia w kraju urzędów wiejskich, w krąg władania których będzie wchodzić również
troska o wypracowanie zasad budowlanych dla miejscowości wiejskich.
Za Dyrektora [podpis], Prowadzący sprawę [podpis]
218

NCN MINIATURA 5
1 X 2021- 30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Łodzi, RGP-3WA Rząd Gubernialny Piotrkowski, sygn. 2166
Akta Rządu Gubernialnego Piotrkowskiego

O sporządzeniu nowego planu regulacyjnego miasta
Tomaszowa.
Rozpoczęto 31 marca 1894 roku, ukończono [brak daty].

k. 63 r.
M.S.W. , Naczelnik powiatu brzezińskiego Guberni Piotrkowskiej, Wydział Administracyjny,
Referat Miejski
Nr 8024, 30 lipca 1910 r., Brzeziny
Wydział Administracyjny, Referat I
Do Rządu Gubernialnego Piotrkowskiego.
Raport.
Powołując się na propozycję Rządu Gubernialnego z 27 czerwca br. nr 4841 mam
zaszczyt przedstawić w załączeniu pod rozpatrzenie Rządu Gubernialnego protokół z
posiedzenia Magistratu miasta Tomaszowa z 20 lipca, który wpłynął do mnie, dotyczący
kwestii oddania pierwszeństwa geometrze Starzyńskiemu jeśli chodzi o zlecenie
podwykonawcy prac związanych ze sporządzeniem nowego planu regulacyjnego.
Naczelnik powiatu [podpis], Prowadzący sprawę [podpis]

Protokół z posiedzenia Magistratu miasta Tomaszowa
20 lipca 1910 r. W związku z otrzymanym od Kierownictwa pozwoleniem na
przeprowadzenie prac pomiarowych ziem i sporządzenie nowego planu regulacyjnego
Tomaszowa, na które to, jak wynika z pisma P. Naczelnika powiatu brzezińskiego z 1 lipca
br. nr 6878 został już rozpisany przetarg, który ma się odbyć 3 sierpnia br. w Urzędzie Rządu
Gubernialnego, Członkowie Magistratu, biorąc pod uwagę wagę i znaczenie planu miasta
219

jako jedynego dokumentu będącego podstawą dla określenia granic miasta i obszaru każdej
ziemskiej nieruchomości w mieście, jako że plan taki jest sporządzany przez specjalistęgeometrę z całą dokładnością, oraz pozostając w pełnym przekonaniu, że pośród znanych
Magistratowi przysięgłych geometrów do sprawy sporządzenia planu miasta Tomaszowa nikt
nie podchodzi tak sumiennie, jak zamieszkujący w Warszawie przysięgły geometra p.
Starzyński, znany członkom Magistratu jako człowiek o wielkiej uczciwości i dużej praktyce
specjalistycznej, który z nadzwyczajnymi sukcesami wypełniał już prace pomiarowe w
miastach takich jak Łódź, Rawa i inne, Członkowie Magistratu uważają za swój obowiązek
wystąpić z prośbą do Kierownictwa Guberni, aby przy zlecaniu podwykonawcy prac
pomiarowych miasta Tomaszowa dać pierwszeństwo geometrze Starzyńskiemu, nie patrząc
na to, czy da on wyższy czy niższy od innych uczestników przetargu rabat, a nawet i bez
rabatu od kwoty przetargu, tym bardziej, że zawarta w kosztorysie wycena tych prac wcale
nie jest zawyżona.
Burmistrz [podpis – Jakovlev”], Radni [podpisy]

Kopia. Kontrakt.
Na podstawie postanowienia z dziennika z 10 sierpnia 1910 r. Rząd Gubernialny
Piotrkowski zawarł niniejszy kontrakt z przysięgłym geometrą Władysławem-Januarym
Starzyńskim, zamieszkującym w mieście Warszawie (ul. Wspólna 53), na wykonanie przez
niego nowych pomiarów miasta Tomaszowa wraz z należącymi do niego ziemiami i
dworami, oraz na sporządzenie nowych planów regulacyjnych wraz z rejestrami
pomiarowymi i planem nowej regulacji miasta za wynagrodzeniem w wysokości 14 rb. 25
kop. za dziesięcinę terenu zabudowanego i 3 rb. 50 kop. terenu niezabudowanego, zaś na
sporządzenie triangulacji i inne prace – po cenie zawartej w zatwierdzonym kosztorysie, na
poniższych warunkach:
1. Na przeprowadzenie prac pomiarowych dla wszystkich dworów/siedzib i ziem miasta
Tomaszowa, których obszar wynosi w przybliżeniu 195 dziesięcin obszaru zabudowanego i
250 dziesięcin niezabudowanego, wraz ze sporządzeniem regulacyjnych planów, na co w
kosztorysie technicznym została przewidziana suma 7046 rb. zostanie przeprowadzony
konkurs między geometrami [nieczytelne] Rządowi Gubernialnemu [tekst urwany]

Protokół z posiedzenia Magistratu miasta Tomaszowa.
19 marca 1910 r. W piśmie z 31 sierpnia 1909 r. nr 8569 P. Naczelnik powiatu
brzezińskiego oznajmił Magistratowi, iż Warszawski Generał-Gubernator, w związku z
mającym nastąpić w najbliższej przyszłości wprowadzeniem w guberniach Kraju
Nadwiślańskiego samorządów miejskich, uznał za właściwe odłożenie przeprowadzenia
projektu pomiarów ziem i sporządzenia planu regulacyjnego miasta Tomaszowa do
wprowadzenia w kraju wspomnianej reformy.
220

Nie minął jeszcze rok od tej pory, a okoliczności powodujące konieczność
sporządzenia nowego regulacyjnego planu miasta na tyle się zaostrzyły i skomplikowały, że
dalsze odkładanie tej sprawy, jak szybko by nie były wprowadzone miejskie samorządy, jest
niemożliwe, jako że nieposiadanie dokładnego planu regulacyjnego zaczyna szkodliwie
odbijać się nie tylko na interesach mieszkańców i kasy miejskiej, ale też na porządku w
mieście z poniższych przyczyn:
1. Jedyny egzemplarz planu Tomaszowa, sporządzony w 1856 roku w miniaturowej skali
1:5000 jest porwany do tego stopnia, że nie tylko papier z centralną częścią miasta, ale też
płótno w tym miejscu jest zupełnie przerwane; jeszcze trochę czytelne są peryferyjne części
miasta i ziemie do niego należące, lecz obrysy granic działek są pościerane, a papier tak
zabrudzony, że i doświadczony inżynier nie mógłby się zorientować [co gdzie jest]. Z drugiej
strony, w ciągu ostatnich 50 lat zaszły znaczące zmiany zarówno w podziale placów, jak i w
kierunkach ulic, i dlatego też wspomniany plan w wielu miejscach już nie odpowiada
rzeczywistości.
2. Przy określeniu i wyliczeniu obszaru dokonanych przez prywatne osoby przejęć miejskich
placów, których – jak wszystko na to wskazuje – w mieście dokonano niemało, inżynier nie
ma się czym kierować, nie mając w rękach planu z dokładnym i jasnym określeniem
aktualnych rzeczywistych granic danych działek, i dlatego takie przejęcia są w licznych
przypadkach określane jedynie na podstawie domysłów lub świadectw sąsiadów, od dawna
mieszkających w tych miejscach, wyjaśnienia których nierzadko wyróżniają się dosyć
żarliwymi przedstawieniami. Takie nieporozumienia i trudności przy przywracaniu
naruszonych granic mają miejsce i między prywatnymi właścicielami działek, a szczególnie
w tych przypadkach, kiedy granice zostały naruszone nie tylko z jednej, ale z dwóch czy
trzech stron – wtedy nawet najbardziej biegły geometra nie jest w stanie niczego wyjaśnić.
3. Z powodu znaczącego wzrostu zaludnienia w ostatnim czasie i spowodowanego przez
niego braku wystarczającej liczby mieszkań, w ciągu ostatnich dwóch lat zostało
wybudowanych, w głównej mierze przez robotników fabrycznych, ponad 40 domów za
granicami miasta, na tak zwanych działkach warzywnych czy morgach, gdzie ani na
istniejącym planie, ani w naturze nie ma nawet wytyczonych jakichkolwiek ulic, placów, a
wszystko budowane jest jak się komu podoba: jedni wznoszą murowane domy, drudzy –
drewniane; jedni zostawiają od frontu część swoich działek pod urządzenie nowej ulicy, inni
zaś nie chcą nawet piędzi ziemi odstąpić na budowę ulicy, a i samo ukierunkowanie nowych
projektowanych ulic jest nieprawidłowe; jednym słowem – pełna różnorodność i nieporządek,
zarówno w konstrukcji budynków, jak i w wyborze miejsca budowy, co niekorzystnie odbije
się na całym urządzeniu miasta w niedalekiej przyszłości i spowoduje niemało nieporozumień
i wydatków pieniężnych na przeprowadzenie i regulację nowych ulic.
4. Z powodu nieposiadania przez Magistrat dokładnego planu, na którym zaznaczone byłyby
oddzielnie kwartały murowane i drewniane, drewniane domy wznoszone są nie tylko poza
granicami miasta, lecz również w jego środku, ponieważ sądy z powodu braku takiego planu
221

nie znajdują podstaw do zasądzania wyburzeń drewnianych zabudowań, o ile nie zagrażają
one bezpieczeństwu w aspekcie przeciwpożarowym i sanitarnym.
W związku z powyższym Członkowie Magistratu, po omówieniu tej kwestii i
potwierdzeniu skrajnej konieczności natychmiastowego sporządzenia nowego planu miasta,
postanowili niniejszy protokół wraz z protokołem z posiedzenia Magistratu z 4 października
1908 roku, technicznym kosztorysem i projektem warunków przedstawić ponownie pod
rozpatrzenie P. Naczelnika powiatu i najusilniej prosić o wyproszenie pozwolenia u wyższych
władz na szybszą realizację projektu pomiarów ziem i sporządzenia nowego regulacyjnego
planu miasta zgodnie z wypracowanym projektem warunków, z odniesieniem wyliczonego w
technicznym kosztorysie wydatku w wysokości 7046 rb. do zapasowego kapitału kasy
miejskiej.
Burmistrz [podpis – Jakovlev”], Radni [podpisy]

222

NCN MINIATURA 5
1 X 2021- 30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Piotrkowie, Oddział w Tomaszowie, sygn. 1552
Akta Miasta Tomaszowa

O regulacji miasta [Tomaszowa] i sporządzeniu nowego
miejskiego planu regulacyjnego.
Rozpoczęto 3 maja 1878 roku, ukończono [brak daty].

k. 1 rv / 14.
M. S. W., Naczelnik powiatu brzezińskiego, Wydział Administracyjny, Referat Miejski
16 maja 1878 r., nr 5923, Brzeziny
O sprawdzeniu i uzupełnieniu planów miasta Tomaszowa.
Do Burmistrza Miasta Tomaszowa.
Przekazując niniejszym dla należnego wykonania kopię decyzji Rządu Gubernialnego
z 3 maja br. nr 2134 daję Panu znać, iż jednocześnie polecono panu Inżynierowi
powiatowemu i panu Architektowi powiatowemu wraz z członkami Magistratu
przeprowadzić sprawdzenie planu miasta Tomaszowa, jak również sporządzić projekty:
określenia granic miasta i warunków sporządzenia nowego planu miasta (jeśli była by taka
konieczność), i, następnie, polecam Panu dostarczyć panom technikom sporządzone plany i
inne dokumenty, jak również wszystkie niezbędne do sporządzenia wymaganego projektu
informacje, a także, aby wraz z członkami Magistratu okazywał Pan wszelką pomoc
niezbędną w celu dokładnego i możliwie jak najszybszego sporządzenia projektu nowej
regulacji granic miasta (w aspekcie budowlanym).
Naczelnik powiatu [podpis], Zastępca [podpis], Prowadzący sprawę [podpis]

k. 10-12
Rozważania o granicach miasta Tomaszowa w powiecie brzezińskim Guberni Piotrkowskiej,
sporządzone na podstawie planu i rejestru pomiarowego, sporządzonych w 1856 roku przez
Geometrę Ksawerego Mittelszteta.
223

W wyniku polecenia Rządu Gubernialnego Piotrkowskiego z 5 maja bieżącego 1878
roku nr 2134 Inżynier i Architekt brzezińskiego powiatu, wraz z członkami miejscowego
Magistratu, sprawdzili plan i rejestr pomiarowy na miejscu w związku z określonymi
potrzebami, i w czasie tego sprawdzenia ujawniono następujące okoliczności:
1. Oznaczona na wskazanym planie zielonym kolorem granica miasta Tomaszowa obejmuje
obszar 467 mórg kwadratowych 109 prętów licząc po obrysie zewnętrznym, przeznaczony
pod zabudowę i dlatego nie ma konieczności w zwiększeniu lub też zmniejszeniu określonych
na planie granic miasta.
2. Place i ulice wskazane na tym planie mają foremne kształty i prosty przebieg, w większości
są zabudowane murowanymi budynkami i instytucjami, a zatem projektowanie jakichkolwiek
regulacji jest niemożliwe.
3. Od czasu sporządzenia wyżej przywołanego planu miejskiego zabudowa miasta zmieniła
się w niewielkim stopniu i dlatego nie przewiduje się konieczności sporządzenia nowego
regulacyjnego planu, ponieważ chociaż i zbudowano wiele nowych domów, to budynki te
powstały na [nieczytelne] placach bez widocznego naruszenia sąsiadujących włości.
W związku z tym, iż znajdujące się w miejscowym Magistracie plan i rejestr
pomiarowy są w znacznym stopniu uszkodzone, to postrzegamy jako pożyteczne czy nawet
konieczne, aby z planu i rejestru pomiarowego, które znajdują się Rządzie Gubernialnym
Piotrkowskim sporządzić trzy ich kopie wraz z naniesieniem na plan nowych budynków i
dodaniem do rejestru pomiarowego wykresu w celu umieszczenia na nim długości wszystkich
frontowych placów i wskazania aktualnych właścicieli, a jako że sporządzenie takowych
kopii w związku z projektowanymi wyżej uzupełnieniami może być przeprowadzone z
należytym sukcesem jedynie przez specjalistę – geometrę, to w związku z tym projektuje się
przeznaczyć na ten wydatek kwotę nie mniejszą niż 1000 rubli.
Tomaszów, 30 czerwca 1878 roku
Inżynier-Architekt powiatu brzezińskiego i rawskiego, Burmistrz miasta Tomaszowa,
Ławnicy

224

NCN MINIATURA 5
1 X 2021- 30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Piotrkowie, Oddział w Tomaszowie, sygn. 3121
Akta Miasta Tomaszowa
Powiatu Brzeziński

O sporządzeniu regulacyjnego planu miasta Tomaszowa.
Rozpoczęto 16 kwietnia 1894 roku, ukończono [brak daty].

k. 31

M. S. W., Prezydent Gubernialnego Miasta Piotrkowa
7 października 1894 r., nr 16452, Piotrków
Do Burmistrza miasta Tomaszowa.
W odpowiedzi na pismo Jaśnie Wielmożnego Pana z 28 września br. nr 8614 mam
zaszczyt zawiadomić, iż w 1891 roku przeprowadzone było przez przysięgłego geometrę
Piaszczyńskiego jedynie wymierzenie ziem i placów należących do Piotrkowskiej Kasy
Miejskiej za wynagrodzeniem zgodnym z kontraktem, którego kopię niniejszym załączam; co
zaś tyczy się cen zdjęcia dziesięciny obszaru zabudowanego i dziesięciny obszaru
niezabudowanego do regulacyjnego planu miasta, to Magistrat nie posiada takich informacji.
Prezydent [podpis], Radny-Sekretarz [podpis]

k. 79-81.
M. S. W., Naczelnik powiatu brzezińskiego Guberni Piotrkowskiej, Wydział Administracyjny
14 marca 1898 r., nr 3808, Brzeziny
Do Burmistrza Miasta Tomaszowa.
Rząd Gubernialny Piotrkowski w swoim piśmie z 3 marca br. nr 1599 zawiadomił
mnie, iż nie napotyka przeszkód przeciw przeprowadzeniu nowych pomiarów miasta
Tomaszowa wraz z należącymi do niego ziemiami i sporządzeniu na podstawie tych
225

pomiarów nowych planów z tym, aby wspomniane prace pomiarowe były oddane do
wykonania na podstawie przetargu publicznego na warunkach uprzednio sporządzonych i
zatwierdzonych przez Rząd Gubernialny.
Te warunki powinny być sporządzone w zależności od miejsca i okoliczności przez
powiatowego Inżyniera przy udziale członków Magistratu, i powinny być w nich zawarte
szczegółowe warunki dotyczące sposobu pomiarów, terminu ukończenia prac i wypłacie
wynagrodzenia, oraz o odbiorze prac; przy czym powinny być szczegółowo wymienione
wszystkie dokumenty, które należy przygotować na podstawie Instrukcji Ministerstwa Spraw
Wewnętrznych z 25 lutego 1870 r. Skala planów istniejącego położenia powinna wynosić 30
sążni na cal, a dla planów projektowanego położenia – 50 sążni na cal.
Ponieważ przy sporządzeniu planów obowiązują rosyjskie miary powierzchni, to dla
uproszczenia rozliczeń z geometrą i w celu uniknięcia wszelkich nieporozumień najbardziej
racjonalnym wydaje się wyznaczenie kwoty przetargu nie tak, jak pokazano w protokole
Magistratu, tj. za morgę ziemi i od każdego placu, a za dziesięcinę terenu zabudowanego
miasta i oddzielnie za dziesięcinę niezabudowanej części oraz miejskich pól i gruntów, przy
czym dla uprzedniego oszacowania wartości wszystkich pomiarów powinny zostać zebrane
informacje o rozległości całego terytorium miasta ze wskazaniem oddzielnie zabudowanych
jego części i części niezabudowanych.
W zależności od miejscowych warunków i pracy geometry kwota może zostać
obniżona dla celów przetargu, lecz tak jak pokazuje przykład miasta Łodzi cena za
wymierzenie jednej dziesięciny zabudowanej części miasta wynosi 17 rubli, wymierzenie zaś
jednej dziesięciny niezabudowanej części wynosi 4 ruble, wliczając w to wartość
wynagrodzenia za sporządzenie wszystkich dokumentów pomiarowych.
Zaproponowawszy jednocześnie niniejszym powiatowemu Inżynierowi-Architektowi
sporządzenie i przedstawienie mi warunków przetargowych, o których mowa polecam Panu
wziąć wraz z ławnikami Magistratu udział w ich sporządzeniu i poprosić ławników o
stawienie się w Magistracie na zebraniu 24 marca br. o godzinie 12, na który to terminu
zostało polecone Architektowi Sroce przybyć do podlegającego Panu Magistratu.
Naczelnik Powiatu [podpis], Prowadzący sprawę [podpis]

k. 62.
Egzemplarz nr 1
Notatka objaśniająca do kosztorysu na wykonanie prac pomiarowych i sporządzenie
regulacyjnego planu miasta Tomaszowa.
Miasto Tomaszów jest zabudowane na powierzchni 195 dziesięcin, a powierzchnia
niezabudowana wynosi 250 dziesięcin i są to puste place, łąki i [nieczytelne], co stanowi
226

łącznie obszar 445 dziesięcin. Kosztorys został sporządzony na przeprowadzenie zdjęć terenu
i sporządzenie regulacyjnego planu przy wyliczeniu za dziesięcinę zabudowanej części 15
rubli, a niezabudowanej – 4 rubli, tj. z zastosowaniem takich cen, jakie były wyznaczone za
sporządzenie takich planów w Piotrkowie, Rawie i innych.
W kosztorysie pokazano wyliczenia oddzielnie dlatego, że prace pomiarowe trwają
około 2 do 3 lat, i może zdarzyć się, że geometra, podjąwszy się ich wykonania, nie będzie w
stanie wypełnić tych prac lub zostanie od nich odsunięty z powodu odkrycia
niezadowalającego ich wykonania. W celu uniknięcia zbędnych sporów w razie podobnego
wypadku, ceny zostały określone oddzielnie za każdy rodzaj prac, aby móc rozliczać się za tę
ilość prac, która została wykonana.
Brzeziny, 6 września 1907 r.
Inżynier-Architekt powiatu brzezińskiego [podpis]

k. 198-199
M. S. W., Naczelnik powiatu
Administracyjny, Referat Miejski

brzezińskiego

Guberni

Piotrkowskiej,

Wydział

Nr 6878, 1 lipca 1910 r., Brzeziny
Do Burmistrza Miasta Tomaszowa.
Po ponownym rozpatrzeniu przedstawionego projektu pomiarów ziem i sporządzenia
nowego regulacyjnego planu miasta Tomaszowa Główny Naczelnik Kraju nie dostrzegł
przeszkód dla realizacji tego projektu na wyłożonych w warunkach przetargu zasadach z
odniesieniem wydatków do kapitału zapasowego kasy miejskiej, lecz z tym jedynie, iż projekt
umowy do zawarcia z geometrą na wypełnienie prac pomiarowych ziem i sporządzenie
planów powinien być obowiązujący dla Tomaszowskiego Urzędu Miejskiego; w przypadku
zaś nieukończenia tych prac do momentu wprowadzenia oczekiwanej w kraju reformy
miejskiej dalsze ich wypełnienie będzie zależało od postanowień nowego Magistratu
miejskiego.
O czym, w ślad za pismem Rządu Gubernialnego Piotrkowskiego z 27 czerwca br. nr
4841 dając znać do Pana informacji dodaję, iż konkurs dla geometrów na wykonanie tych
prac został wyznaczony przez Rząd Gubernialny na 3/16 sierpnia br.
P.O. Naczelnika powiatu [podpis], Za Prowadzącego sprawę [podpis]

227

NCN MINIATURA 5
1 X 2021-30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Piotrkowie, Oddział w Tomaszowie, sygn. 4574
Akta Miasta Tomaszowa
Wydział Administracyjny, Referat I

O sporządzeniu planu regulacyjnego miasta [Tomaszowa].
Rozpoczęto 18 grudnia 1910 roku, ukończono [brak daty].

k. n-n., w kolejności oryginalnej, wg wyboru
M. S. W., Naczelnik powiatu brzezińskiego Guberni Piotrkowskiej, Wydział
Administracyjny, Referat Miejski
Nr 3983, 30 marca 1913 r., Brzeziny
Do Burmistrza Miasta Tomaszowa.
Rząd Gubernialny Piotrkowski 23 marca br. w piśmie nr 332 zawiadomił mnie, iż w
wyniku złożonej przez przeprowadzającego pomiary miasta Tomaszowa przysięgłego
geometrę J. W. Starzyńskiego prośby, w celu sprawdzenia sporządzonych przez niego
dokumentów pomiarowych rezolucją Pana Naczelnika Guberni z 19 marca br. został wybrany
Inżynier Cywilny Nielubowicz.
O tym daję znać Jaśnie Wielmożnemu Panu jako uzupełnienie mojego pisma z 10
stycznia br. nr 252 i dodaję, iż o oddelegowaniu w skład Komisji Gubernialnego Inżyniera w
celu sprawdzenia tego planu jednocześnie z tym została sporządzona przeze mnie notatka dla
Rządu Gubernialnego Piotrkowskiego.
Naczelnik powiatu [podpis], Prowadzący sprawę [podpis]

M. S. W., Burmistrz Miasta Tomaszowa Guberni Piotrkowskiej
Nr 4899, 26 kwietnia 1913 r., Tomaszów
Do Przysięgłego Geometry Władysława Starzyńskiego w Warszawie, ul Wspólna 53.
228

Pan Naczelnik powiatu brzezińskiego w piśmie z 24 kwietnia br. nr 5114 polecił, aby
donieść mu po porozumieniu z Panem, kiedy dokładnie będzie możliwe przystąpienie do prac
specjalnego Komitetu do sporządzenia regulacyjnego planu miasta Tomaszowa. W związku z
powyższym proszę Jaśnie Wielmożnego Pana o poinformowanie mnie, na jakie dni zgodnie z
Pańską propozycją będzie można wyznaczyć posiedzenie Komitetu.
Burmistrz [podpis], Sekretarz [podpis]

M. S. W., Naczelnik powiatu brzezińskiego Guberni Piotrkowskiej, Wydział
Administracyjny, Referat Miejski
Nr 5114, 24 kwietnia 1913 r., Brzeziny
Do Burmistrza Miasta Tomaszowa.
Po
zawiadomieniu
Wydziału
Administracyjnego
Rządu
Gubernialnego
Piotrkowskiego z 10 kwietnia br. nr 3935 w skład Komisji do sprawdzenia sporządzonego
przez Geometrę Starzyńskiego regulacyjnego planu miasta Tomaszowa przez Pana
Naczelnika Guberni został oddelegowany również Zastępca Gubernialnego Inżyniera
Architekt Miller z tym, aby wydatki związane z jego podróżą do Tomaszowa były zwrócone
mu ze środków kasy miejskiej.
Dając o tym znać polecam Jaśnie Wielmożnemu Panu donieść mnie po ustaleniu z
Architektem Miejskim i Geometrą Starzyńskim kiedy dokładnie specjalny Komitet będzie
mógł przystąpić do sprawdzenia sporządzonego przez Geometrę Starzyńskiego regulacyjnego
planu miasta Tomaszowa.
Naczelnik powiatu [podpis], Prowadzący sprawę [podpis]

M. S. W., Naczelnik powiatu brzezińskiego Guberni Piotrkowskiej, Wydział
Administracyjny, Referat Miejski
Nr 7368, 17 czerwca 1913 r., Brzeziny.
PILNE. Do Burmistrza miasta Tomaszowa.
W wyniku raportu z 13 czerwca br. nr 6631, uzgodniwszy jednocześnie z Zastępcą
Gubernialnego Inżyniera Piotrkowskiego jego przybycie 27 czerwca br. o godz. 11 rano do
Tomaszowa w celu wzięcia udziału w posiedzeniu komisji pod moim przewodnictwem w
celu sprawdzenia projektu regulacyjnego planu miasta Tomaszowa, polecam Jaśnie
Wielmożnemu Panu zaprosić na ten czas do Magistratu wyznaczonych w skład tej komisji
miejskich obywateli, Miejskiego Architekta i Geometrę Starzyńskiego.
Naczelnik powiatu [podpis], Prowadzący sprawę [podpis]
229

M. S. W., Burmistrz Miasta Tomaszowa Guberni Piotrkowskiej
24 czerwca 1913 r., Tomaszów
Zaproszenie.
Proszę Panów Ławników Magistratu i Członków Komitetu ds. sporządzenia
regulacyjnego planu miasta Tomaszowa, aby raczyli przybyć w czwartek, 27 czerwca br. o
godz. 11 przed południem do kancelarii Magistratu w celu wzięcia udziału w pierwszym
posiedzeniu Komitetu pod przewodnictwem Pana Naczelnika powiatu.
Burmistrz [podpis], Sekretarz [podpis]
P. Aleksander Knote [brak podpisu], P. Samuel Sztejnman [podpis], P. Edmund Błaszkowski
[podpis], P. Władysław Wągrowski [podpis], P. Łukasz Grześkiewicz [podpis], P. Feliks
Osiński [podpis], P. Karl Firstenwald [podpis], P. Maks Firderer [podpis]

Protokół.
27 czerwca 1913 roku Komitet ds. sporządzenia regulacyjnego planu miasta
Tomaszowa Guberni Piotrkowskiej pod przewodnictwem Naczelnika powiatu będzińskiego w
składzie: Miejskiego Architekta P. Nielubowicza, Przysięgłego Geometry P. Starzyńskiego,
Burmistrza Miasta Tomaszowa Jakovleva, ławnika p. Błaszkowskiego i członków Komitetu,
obywateli: P. Władysława Wągrowskiego, P. Feliksa Osińskiego, P. Karla Firstenwalda i p.
Maksa Firderera, przystąpił do omówienia sposobu ułożenia regulacyjnego planu miasta
Tomaszowa Guberni Piotrkowskiej i postanowił utworzyć ze swojego składu podkomisję w
składzie P. Błaszkowskiego, P. Knote, P. Feliksa Osińskiego, P. Firstenwalda i P.
Wągrowskiego przy udziale Architekta Miejskiego, której to Komisji polecił sporządzić
projekt sprawdzenia przeprowadzenia nowych głównych i bocznych ulic w kierunku dworca,
i koniecznego wyrównania istniejących ulic, a po wykonaniu tego polecenia – przedstawić
wypracowane rozwiązania pod rozpatrzenie Komitetu.
Na tym niniejszy protokół zakończono i podpisano.
Naczelnik powiatu brzezińskiego [podpis], Architekt Miejski [podpis], Przysięgły Geometra
[podpis], Członkowie [podpisy]

Prośba mieszkańców miasta Tomaszowa, właścicieli domów znajdujących się przy ulicach
Władysławskiej, Projektowej, Kolejnej i Cmentarnej do Jaśnie Wielmożnego Pana Burmistrza
Miasta Tomaszowa.
230

Pomiędzy nieruchomościami nr 388 i 389 przy ulicy Władysławskiej istnieje wąska
ulica bez nazwy, która zaczyna się od ulicy Władysławskiej i przecina ulicę Projektową,
Kolejną, następnie ulicę Cmentarną i prowadzi do wsi fabrycznej Starzyce.
Ulica ta znajduje się w bardzo złym stanie sanitarnym i nie jest wybrukowana, oraz nie
ma żadnego należytego wyglądu. Stały i zwiększający się bez mała z dnia na dzień ruch
wozów i pieszych na tej ulicy, jako wiodącej do wsi fabrycznej Starzyce i stamtąd z
powrotem sprawia, że ulica powinna zostać poszerzona i wybrukowana tym bardziej, że w ten
sposób nastąpiłaby poprawa warunków sanitarnych. Obecnie zaś z powodu niekorzystnych
warunków przejazdu i przejścia po tej ulicy zbudowane wzdłuż niej domy sporo tracą na
swojej wartości.
W wyniku powyższego my, niżej podpisani właściciele mamy zaszczyt najpokorniej
prosić Jaśnie Wielmożnego Pana, aby wydał odpowiednie rozporządzenie odnośnie
poszerzenia tej ulicy, jej wybrukowania i nadania jej nazwy, aby dzięki temu polepszył się
stan sanitarny w tej części miasta, aby przejście i przejazd w kierunku kolei żelaznej, do wsi
fabrycznej Starzyce i do samego centrum miasta stały się bardziej dogodne, a ich czas uległ
skróceniu – a to dzięki połączeniu tej ulicy z niektórymi [innymi] ulicami.
Tomaszów, 22 czerwca 1913 r.
[podpisy 25 osób]

Nr 10164
Przekazując Burmistrzowi Miasta Tomaszowa w celu wykonania i oznajmienia
zawartości polecenia Rządu Gubernialnego nr 1398 Tomaszowskiemu Miejskiemu
Inżynierowi-Architektowi w odpowiedzi na złożoną przez niego do mnie prośbę dotyczącą
wydania z Rządu Gubernialnego dokumentów pomiarowych do planu regulacyjnego miasta
Tomaszowa.
Będziny, 19 sierpnia 1913 r.
Naczelnik powiatu [podpis], Prowadzący sprawę [podpis]

M. S. W. Naczelnik powiatu brzezińskiego Guberni Piotrkowskiej, Wydział Administracyjny,
Referat Miejski
Nr 3243, 11 marca 1914 r., Brzeziny
Do Burmistrza Miasta Tomaszowa.
W celu wypłacenia przysięgłemu geometrze Starzyńskiemu należnego mu
wynagrodzenis za wykonane przez niego prace związane ze sporządzeniem regulacyjnego
231

planu miasta Tomaszowa polecam Jaśnie Wielmożnemu Panu wnieść w ustanowionym
porządku propozycję z załączeniem protokołu z posiedzenia Magistratu odnośnie
asygnowania tomaszowskiej kasie miejskiej potrzebnej sumy z wyznaczonych do wydania w
rozdziale II [lub: 11] dochodów nadzwyczajnych bieżącego budżetu miasta Tomaszowa za
bieżący 1914 rok miejskiego kapitału zapasowego.
Naczelnik powiatu [podpis], Prowadzący sprawę [podpis]

Kopia.
Ukaz Jego Imperatorskiej Mości Samowładcy Wszechrusi od Rządu Gubernialnego
Piotrkowskiego, Wydziału Administracyjnego, Referatu I do Magistratu Tomaszowskiego.
Zgodnie z Ukazem Jego Imperatorskiej Mości Rząd Gubernialny Piotrkowski
wysłuchał prośby Przysięgłego Geometry Władysława Starzyńskiego o wydanie mu
należnego zgodnie z kontraktem wynagrodzenia w wysokości dwóch pierwszych trzecich
części płatności za wykonane przez niego prace pomiarowe, związane z wymierzeniem
miasta Tomaszowa.
Sprawozdanie: Według kontraktu zawartego przez Rząd Gubernialny Piotrkowski 7 grudnia
1910 roku z Przysięgłym Geometrą II klasy Starzyńskim ten ostatni podjął się wykonania
prac związanych z przeprowadzeniem nowych pomiarów miasta Tomaszowa wraz z
należącymi do niego ziemiami i siedzibami, i ze sporządzeniem nowych planów wraz z
rejestrami pomiarowymi i planem nowej regulacji miasta za wynagrodzeniem po 14 rub. 25
kop. za dziesięcinę terenu zabudowanego i po 3 rub. 50 kop. za dziesięcinę terenu
niezabudowanego, za pozostałe zaś prace – po cenie oznaczonej w zatwierdzonym przez Rząd
Gubernialny 15 lipca 1909 r. kosztorysie, a dokładnie: 1) za sporządzenie sieci triangulacyjnej
– 1400 rub., 2) za dwie kopie planu i rejestru pomiarowego – 300 rub., 3) za sporządzenie
niwelacji miasta z ustanowieniem reperów i planami profili – 250 rub., 4) za sporządzenie
planów istniejącego i projektowanego położenia miasta – 350 rub.; łącznie – 2300 rubli.
Zgodnie z par. 10 kontraktu należne Geometrze Starzyńskiemu wynagrodzenie
powinno być mu wypłacone w czterech terminach w miarę postępu wypełnienia prac, a
dokładnie: pierwszą część w wysokości 1/3 wynagrodzenia po przedstawieniu wyliczeń
triangulacyjnych dla całej powierzchni, a także po przedstawieniu planu i jego kopii dla
obszaru, zajmującego nie mniej niż 1/3 część ogólnej, podlegającej wymierzeniu powierzchni,
i po sprawdzeniu tych prac na miejscu przez technika wyznaczonego przez Rząd
Gubernialny; z tej sumy należy zatrzymać 1/3 część w celu zabezpieczenia wypełnienia
warunków kontraktu; drugą część w wysokości 1/3 całego wynagrodzenia wykonawca
powinien otrzymać po przedstawieniu i sprawdzeniu oryginału planu i jednej kopii,
obejmujących nie mniej niż 2/3 części obszaru – z tej kwoty należy znów zatrzymać 1/3
część; trzecią część wynagrodzenia [należy wypłacić] po przedstawieniu planu i kopii, oraz
po sprawdzeniu ich dla całej wymierzonej powierzchni, i z tej sumy należy wyliczyć kwotę
232

do wysokości 1/5 części przyznanego wynagrodzenia. Natomiast czwartą część
wynagrodzenia stanowią wszystkie zatrzymane kwoty i wypłata jej nastąpi po przedstawieniu
i sprawdzeniu wspomnianych wyżej wymierzonych i regulacyjnych planów, i ich
załączników, oraz po przyjęciu ich i zatwierdzeniu przez Rząd Gubernialny. Za sprawdzenie
planów przez specjalnie oddelegowanego do tego zadania technika należy wypłacić mu ze
środków kasy miejskiej 4% od wartości prac pomiarowych (par. 11) [według] kontraktu.
Plan całego podlegającego zdjęciu obszaru wraz z kopią i triangulacją Geometra
Starzyński zobowiązał się przedstawić w ciągu 1,5 roku od dnia podpisania kontraktu,
wszystkie zaś prace zakończyć w ciągu nie później niż 2 lat (par. 13).
Z przedstawionego obecnie przez Geometrę Starzyńskiego protokołu sprawdzenia
sporządzonych przez niego planów przez wyznaczonego do tego zadania tomaszowskiego
Architekta Miejskiego Inżyniera Cywilnego Nielubowicza wynika, że prace związane z
wymierzeniem miasta Tomaszowa i sporządzeniem planów zostały wykonane przez
Starzyńskiego prawidłowo; zaś zgodnie z oświadczeniem Wydziału Budowlanego Rządu
Gubernialnego Geometra Starzyński wymierzył obszar o powierzchni 445 dziesięcin 1595
sążni kwadratowych, z których niezabudowane ziemie, tj. pola uprawne, łąki, pastwiska, staw
miejski, jamy, piaski i błota zajmują 99 dziesięcin 507 sążni kwadratowych, a zabudowany
obszar – 346 dziesięcin 1083 sążnie kwadratowe. W ten sposób wymierzenie miasta
Tomaszowa zostało ukończone, plany zaś wraz z kopiami, siecią triangulacyjną i rejestrem
pomiarowym zostały przekazane na przechowanie do Wydziału Budowlanego Rządu
Gubernialnego. Zgodnie z art. 13 rozdz. II [lub: 11] budżetu miasta Tomaszowa na 1914 rok
został przeznaczony na ten cel kredyt o wysokości 7046 rubli.
Postanowienie: Opierając się na zaświadczeniu Architekta Miejskiego Inżyniera Cywilnego
Nielubowicza, który przeprowadzał sprawdzenie wykonanych przez Geometrę Starzyńskiego
prac związanych z pomiarem miasta Tomaszowa i należących do niego ziem oraz siedzib
wraz ze sporządzeniem planów i rejestru pomiarowego tego miasta o tym, że prace te zostały
wykonane przez tego ostatniego zadowalająco, Rząd Gubernialny nie widzi ze swojej strony
przeszkód przeciwko wypłaceniu mu wynagrodzenia należnego zgodnie z warunkami
zawartymi w par. 10 kontraktu w wysokości pierwszych trzech płatności zgodnie z poniższym
wyliczeniem: za wymierzenie powierzchni zabudowanej o wielkości 346 dziesięcin 1083
sążni kwadratowych licząc po 14 rub. 25 kop. za dziesięcinę – 4936 rub., za wymierzenie
niezabudowanego obszaru o wielkości 99 dziesięcin 507 sążni kwadratowych po 3 rub. 50
kop. – 347 rub. 33 kop.; łącznie 5283 rub. 29 kop. Dodając do tego oddzielne wynagrodzenie
w wysokości 2300 rub., należne mu za pozostałe prace określone w zatwierdzonym
kosztorysie, wartość wykonanych przez Geometrę Starzyńskiego prac wynosi 7583 rub. 29
kop. Po odliczeniu kwot, które powinny zostać zatrzymane zgodnie z par. 10 kontraktu należy
mu wypłacić 2694 rub. 69 kop.
W związku z powyższym Rząd Gubernialny postanawia zezwolić Magistratowi
Tomaszowa wypłacić wspomnianą sumę w wysokości 2694 rub. 69 kop. (dwóch tysięcy
sześciuset dziewięćdziesięciu czterech rubli sześćdziesięciu dziewięciu kopiejek) zgodnie z
233

art. 13 rozdz. II [lub: 11] budżetu miast Tomaszowa na 1914 rok, a niezależnie od tego wydać
z tegoż źródła tomaszowskiemu Architektowi Miejskiemu Inżynierowi Cywilnemu
Nielubowiczowi 107 rub. 78 kop. (sto siedem rubli siedemdziesiąt osiem kopiejek) w
charakterze 4% wynagrodzenia za sprawdzenie sporządzonych przez Geometrę Starzyńskiego
planów i rejestrów pomiarowych, wszystkie zaś wydatki w ogólnej kwocie 2802 rub. 47 kop.
zatwierdzić w rozliczeniu rocznym zgodnie z ustanowionym porządkiem. O tym dla
należnego wypełnienia tomaszowskiemu Magistratowi należy dać znać ukazem za
pośrednictwem Naczelnika powiatu brzezińskiego.
Piotrków, 11 stycznia 1914 roku.
Oryginał podpisali: Radca Nikolaev” i Starszy Prowadzący sprawę Łozowski.
Za zgodność z oryginałem: Burmistrz miasta Tomaszowa [podpis]
Sprawdzał: Sekretarz [podpis]

Protokół z posiedzenia tomaszowskiego Magistratu miejskiego, 19 marca 1910 roku.
W piśmie z 31 sierpnia 1909 r. nr 8569 Pan Naczelnik powiatu brzezińskiego oznajmił
Magistratowi, iż Pan Generał-Gubernator Warszawski, w związku ze spodziewanym w
najbliższej przyszłości wprowadzeniem w guberniach Kraju Nadwiślańskiego samorządu
miejskiego, uznał za odpowiednie odłożenie wykonania projektu pomiaru ziem i sporządzenia
regulacyjnego planu miasta Tomaszowa do wprowadzenia w kraju wspomnianej reformy.
Nie minął nawet jeszcze rok od tej pory, a okoliczności powodujące konieczność
sporządzenia nowego regulacyjnego planu miasta na tyle zaostrzyły się i skomplikowały, że
dalsze odkładanie tej sprawy, jak by szybko nie zostały wprowadzone samorządy miejskie,
jawi się jako niemożliwe, ponieważ nieposiadanie dokładnego regulacyjnego planu zaczyna
mieć szkodliwy wpływ tak na interesy mieszkańców i kasy miejskiej, jak i na
uporządkowanie miasta z następujących przyczyn:
1. Jedyny egzemplarz planu miasta Tomaszowa, sporządzonego w 1856 roku w miniaturowej
skali 1:5000 jest porwany do tego stopnia, że nie tylko papier z centralną częścią miasta, ale i
płótno w tym miejscu są całkiem przerwane; odrobinę jeszcze są widoczne części peryferyjne
miasta i ziemie miejskie, lecz obrysy granic działek są zatarte, a papier jest tak zabrudzony, że
nawet doświadczony inżynier nie może się zorientować [co dokładnie jest tam
przedstawione]. Z drugiej strony, w ciągu ostatnich pięćdziesięciu lat zaszły znaczne zmiany
tak w podziale placów, jak i w przebiegu ulic, dlatego też wspomniany plan miasta w wielu
aspektach jest już niezgodny z rzeczywistością.
2. Przy określeniu i wyliczeniu obszaru przeprowadzanych przez osoby prywatne grabieży
miejskich działek, a takich najwyraźniej zaszło w mieście niemało, inżynier nie ma czym się
kierować nie mając w rękach planu z dokładnym i jednoznacznym określeniem obecnych
234

rzeczywistych granic danej działki, i dlatego też takie przejęcia są określane w wielu
przypadkach jedynie na domysłach lub też na wskazaniach sąsiadów mieszkających w danym
miejscu od dłuższego czasu, których wyjaśnienia nierzadko odznaczają się niezwykle żywą
wyobraźnią. Takie zaś nieporozumienia i trudności przy ustanowieniu zewnętrznych granic
zachodzą i między prywatnymi właścicielami działek, a szczególnie w tych przypadkach,
kiedy granice zostały naruszone nie z jednej tylko, lecz z dwóch lub trzech stron, gdzie już
nawet i najbardziej biegły w swej sztuce geometra nie jest w stanie niczego wyjaśnić.
3. Z powodu znacznego wzrostu liczebności populacji, który zaszedł w ostatnim czasie i
związanej z tym niewystarczającej liczby mieszkań, szczególnie dla biedniejszych klas
społeczeństwa, w ciągu ostatnich dwóch lat zostało wybudowane, głównie przez
pracowników fabryk, już około 40 domów poza granicami miasta na tak zwanych ogrodach
lub morgach, gdzie ani na istniejącym planie, ani w naturze nie ma nawet wyznaczonych
jakichkolwiek ulic, placów i wszystko budowane jest jak komu się podoba: jedni wznoszą
domy murowane, inni – drewniane; jedni zostawiają od frontu część swoich placów pod
utworzenie nowej ulicy, inni nie chcą ustąpić ani piędzi ziemi pod ulice, a i sam przebieg
projektowanych nowych ulic jest również nieprawidłowy; jednym słowem – pełna
różnorodność i nieporządek, tak w konstrukcji projektów, jak i w wyborze miejsca pod
budowę, co negatywnie wpłynie w niedalekiej przyszłości na uporządkowanie miasta i
spowoduje niemało nieporozumień i wydatków pieniężnych na przeprowadzenie regulacji
nowych ulic.
4. Brakiem posiadania przez Magistrat dokładnego planu, na którym były by oznaczone
oddzielnie murowane i drewniane kwartały, wyjaśnia się nie tylko wznoszenie drewnianych
domów poza granicami miasta, lecz i w jego centrum, ponieważ sądy z powodu braku takiego
planu miejskiego nie znajdują podstaw do tego, aby nakazywać wyburzenie drewnianych
budowli, które de facto zagrażają bezpieczeństwu w aspekcie przeciwpożarowym i
sanitarnym.
W związku z powyższym członkowie Magistratu po omówieniu tej kwestii i
wyjaśnieniu skrajnej konieczności nie cierpiącego zwłoki sporządzenia nowego planu miasta
postanowili niniejszy protokół wraz z protokołem z posiedzenia Magistratu z 4 października
1908 r., technicznym kosztorysem i projektem warunków ponownie przedstawić pod
rozpatrzenie Pana Naczelnika powiatu i najusilniej prosić o wyproszenie pozwolenia u
wyższych władz na jak najszybsze zrealizowanie projektu pomiaru ziem i sporządzenia
nowego planu regulacyjnego miasta zgodnie z wypracowanym projektem warunków, z
odniesieniem wyliczonych zgodnie z technicznym kosztorysem wydatków w wysokości 7046
rub. do zapasowego kapitału kasy miejskiej.
Burmistrz [podpis], Ławnicy [podpisy]

235

NCN MINIATURA 5
1 X 2021-30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Piotrkowie, 9 Akta Miasta Piotrkowa, sygn. 1682
Akta Miasta Piotrkowa
Wydział Administracyjny

Akta dotyczące pomiarów miast.
Rozpoczęto 12 czerwca 1875 roku, ukończono [brak daty].

k. n-n.
Geometra Pliski, czerwiec 1875 roku, nr 9
Piotrków, ul. Moskiewska, dom Wiechowskiego
Do Pana Prezydenta Gubernialnego Miasta Piotrkowa.
Rząd Gubernialny Piotrkowski 11 czerwca w piśmie nr 3514, przekazując kontrakty
zawarte przeze mnie na pomiary miast w Guberni Piotrkowskiej wraz z tym zawiadomił
mnie, iż wszystkie potrzebne informacje dotyczące własności ziemskich będą oznajmione mi
przez miejscowe Magistraty.
W chwili obecnej przystąpiłem już do szczegółowych zdjęć działek podwórzowych,
lecz podczas przeprowadzania prac napotykam na znaczne utrudnienia w określaniu granic,
ponieważ wielu z właścicieli nie mieszka w swoich domach, inni zaś w ogóle odmawiają
udzielenia jakichkolwiek informacji o swoich włościach. W wyniku tego mam zaszczyt
najpokorniej prosić Jaśnie Wielmożnego Pana o wydanie rozporządzenia, które wyjaśniałoby
wszystkim właścicielom domów cel i znaczenie wykonania pomiarów. Przypuszczam, iż
takie obwieszczenie przynagli właścicieli domów do [umożliwienia mi] wypełnienia
przynależnych mi prawnie obowiązków, jako że w bardziej dokładnym i prawidłowym
określeniu granic oni sami powinni być zainteresowani, ponieważ plan, sporządzony przeze
mnie z naniesieniem wszystkich szczegółów nieruchomości [nieczytelne] służyć nie tylko dla
celów administracji rządowej, ale i jako akt [będący podstawą] do rozstrzygania w przyszłości
wszelkich sporów o granice między prywatnymi właścicielami.

236

Oprócz powierzchni zajmowanej przez posiadłości na podstawie Instrukcji
zatwierdzonej przez Ministerstwo Spraw Wewnętrznych zdjęciom w granicach [nieczytelne]
planu podlegają wszystkie siedziby przylegające do siedzib [nieczytelne]. Ziemie te także
powinny być zdjęte z naniesieniem wszystkich szczegółów odnośnie własności i dla tego celu
konieczną jest obecność gospodarzy; lecz ponieważ gospodarze mieszkają w różnych
częściach miasta, to bez uprzedniego powiadomienia [ich] nie mają skąd się dowiedzieć o
czasie pomiaru ich pól. Ja zaś, nie wiedząc czyje pola przylegają do miasta, nie mam
możliwości zawczasu powiadomić ich właścicieli, dlatego, kierując się artykułami 343 i 345
zbioru praw [nieczytelne] najpokorniej proszę o wyznaczenie kilku przedstawicieli spośród
mieszczan i rolników, którzy by znajdowali się stale przy mnie w czasie pomiarów ziem na
obrzeżach miasta w celu przekazania na miejscu informacji o tym, do kogo należą pola, abym
miał możliwość wezwania właścicieli w przypadku takiej konieczności.
W chwili obecnej prowadzone są przeze mnie pomiary północnej części miasta wzdłuż
ulicy Moskiewskiej i ulicy znajdującej się za miastem (alei), dlatego proszę o wyznaczenie
przedstawicieli spośród rolników, mających pola z tej strony [miasta], a po przejściu w inne
okolice będę miał zaszczyt o tym zawiadomić.
Proszę o zawiadomienie mnie o tym, kto będzie wyznaczony oraz gdzie mieszka, a
także proszę o udostępnienie mi spisu właścicieli tych domów, jeśli taki znajduje się w
Magistracie.
Geometra Pliski [podpis]
Adnotacja: Spis [nieczytelne] wszystkich mieszkańców miasta [nieczytelne]. Oprócz tego
polecono radnemu [?]skiemu towarzyszyć geometrze i w razie konieczności [nieczytelne], o
czym oznajmiono geometrze. Wypełniono dnia 19 czerwca 1875 roku, nr 2598.

M. S. W., Gubernator Piotrkowski, Od Rządu Gubernialnego
Wydział Administracyjny, Referat I
Nr 1135, 4 marca 1878 roku, Piotrków
[dopisane:] O sporządzeniu protokołu proponowanej regulacji miasta. Wykonano 14 marca
1878 roku nr 2018.
Do Pana Prezydenta Miasta Piotrkowa.
W odpowiedzi na pismo z 10 stycznia z 1876 roku nr 159 w mieście Piotrkowie został
utworzony Komitet Regulacyjny, składający się z Jaśnie Wielmożnego Pana, radnych
Magistratu, Powiatowego Inżyniera, Powiatowego Architekta i Geometry Pliskiego, w celu
sporządzenia propozycji uregulowania miasta i, następnie, naniesienia przez Geometrę na
237

sporządzony przez niego szkic planu istniejącego położenia miasta, projektowanych
regulacyjnych linii i granic miasta. A jako że aż do chwili obecnej nie został do Rządu
Gubernialnego przedstawiony przez Komitet Regulacyjny [należny] protokół proponowanej
regulacji, to proszę Jaśnie Wielmożnego Pana o objaśnienie powodu opóźnienia w tej
sprawie, a jeśli wspomniany protokół do tego czasu nie został sporządzony, jest Pan
zobowiązany wystąpić do wspomnianych wyżej członków Komitetu Regulacyjnego o
sporządzenie tegoż protokołu odnośnie propozycji regulacyjnych i takowy protokół
przedstawić bezzwłocznie Rządowi Gubernialnemu. W związku z tym, że obecnie w mieście
znajduje się Architekt Gubernialny, to powinien on wejść w skład Komitetu Regulacyjnego
zamiast Powiatowego Architekta.
Gubernator [podpis], Wice-Gubernator [podpis], Radny [podpis], Starszy Prowadzący sprawę
[podpis]

Odbyło się w Gubernialnym Mieście Piotrkowie 15, 16, 17 i 18/ 27, 28, 29 i 30 marca 1878
roku.
Komitet Regulacyjny Miasta Piotrkowa, w skład którego weszli: Prezydent Miasta
Piotrkowa wraz z Radnymi, Inżynier piotrkowskiego i noworadomskiego powiatu, miejski
Architekt i Geometra Pliski, który sporządza nowy plan miasta Piotrkowa, przystąpił
niniejszego dnia do projektu uregulowania miasta, a przede wszystkim do oznaczenia jego
granic.
Granice te, zaczynając z północy od przecięcia Drogi Żelaznej z korytem rzeki Strawy
stanowi na wschód samo koryto rzeki do przecięcia jego ze wschodnią granicą placu Szpana,
gdzie ona, stanowiąc koryto, biegnie do punktu P położonego w głębi placu, tj. w odległości
25 sążni na północ od przedłużenia ulicy Rzemieślniczej. Dalej [granica] postępuje do punktu
R równolegle do ulicy Rzemieślniczej od skrzyżowania [jej] z placem Sklepów
Prowiantowych, który okrąża, przecinając prostopadle Szosę Wolborską, i dochodzi do
punktu Y, położonego w odległości 25 sążni za Szosą Wolborską, a kierując się stamtąd w
stronę południowo-zachodnią równolegle do tejże szosy dochodzi do punktu U, położonego w
odległości 25 sążni na wschód od placu Siergiejewskiego i, kierując się na południe
równolegle do placu Siergiejewskiego i ulicy Oddzielnej, przechodzi przez punkty W, X, Y,
tworząc linię równoległą do przedłużonej ulicy Noworudzkiej i wyprostowanej ulicy
Siergiejewskiej. Dalej, [biegnąc] z punktu Y przecina Szosę Kielecką i dochodzi prosto do
punktu Z, leżącego w odległości 25 sążni na południe od wyprostowanej ulicy Dońskiej.
Punkt Z jest połączony z punktem E na przedłużeniu ulicy Słowiańskiej na południe w
odległości 25 sążni od wyprostowanej ulicy Dnieprowskiej. Dalej [granica miasta] przebiega
równolegle do tej ulicy do punktu [F?], a następnie [biegnie] na południe równolegle do
granicy placu miejskiego, przeznaczonego pod projektowany park miejski i do przylegającej
do niego ulicy do punktu G, który powstał z przecięcia linii [F?]-G z przedłużeniem drogi
238

wybudowanej na terenie stacji towarowej, a stanowiącej połączenie Szosy Działoszyńskiej ze
stacją towarową. Dalej [granica biegnie] w kierunku zachodnim od punktu G wzdłuż tej linii
do przecięcia z osią Drogi Żelaznej Warszawsko-Wiedeńskiej, gdzie granica miasta zakręca
na północ i pokrywa się z osią kolei żelaznej do punktu H leżącego w odległości 25 sążni na
południe od Szosy Wieluńskiej. Dalej granica miasta przechodzi po linii H-K-L-M (do
kamiennego mostu), tworząc po obu stronach Szosy Wieluńskiej place pod zabudowę. Ta
część jest włączona w granice miasta aby nie dopuszczać do budowy ohydnych drewnianych
zabudowań przy samym wjeździe do miasta i do jego najlepszej części. Na koniec, z punktu
M położonego w odległości 25 sążni od Szosy Wieluńskiej i od nowo projektowanej na tyłach
stacji pasażerskiej ulicy, granica miasta kieruje się na północ równolegle do tej ulicy do mostu
na Szosie Łódzkiej, skąd, podążając za korytem rzeki Strawy, dochodzi do kamiennego mostu
Kolei Żelaznej, skąd rozpoczęto opisanie projektowanej granicy miasta.
Nowe ulice i place.
W celu połączenia ze sobą różnych kwartałów miasta i zabezpieczenia łączności
proponuje się przeprowadzić następujące ulice o szerokości 10 sążni każda, jeśli nie
wskazano inaczej.
Za linią kolei żelaznej i prawie równolegle do niej należy przeprowadzić ulicę, będącą
przedłużeniem zachodniej granicy placu Młyna Parowego, w celu połączenia szosy
piotrkowsko-wieluńskiej z szosą piotrkowsko-łódzką.
Istniejącą przy domu Tchórzewskiego w pobliżu dworca kolei żelaznej ulicę należy
przedłużyć do zetknięcia z ulicą Pocztową, orientując się na północną jej stronę.
Ulicę Zamiejską należy przedłużyć do zetknięcia z ulicą Petersburską, zachowując
bieżącą szerokość, tj. 8 i 4/7 sążnia.
Ulicę Orłowską należy zamknąć.
Ulicę Kijowską należy przedłużyć w celu połączenia jej z placem Mikołajewskim,
przyjmując za podstawę granice placu nr 4, położonego między ulicami Iwanowską i Grecką,
i wyznaczyć jej szerokość na 6,75 sążnia zgodnie z oddzielnie przedstawionym projektem.
Między ulicami Litewską i Targową należy przeprowadzić ulicę Nadbrzeżną na
lewym brzegu rzeki Strawy, a dalej na północ przeprowadzić ją prostopadle do tych ulic aż do
granicy miasta.
Ulicę Rzemieślniczą należy przedłużyć zachowując bieżącą szerokość na zachód do
zetknięcia z tylko co wymienioną ulicą, a na wschód – do zetknięcia z ulicą Krótką.
Ulicę Targową należy przedłużyć na zachód od ulicy oznaczonej numerem [?], a na
wschód – do ulicy Krótkiej, zachowując [jej] bieżącą szerokość.
Ulicę Tobolską należy przedłużyć do granicy miasta i wyprostować, jak to pokazano
na jej planie, zachowując jej obecną szerokość.
239

Zaułek przy placu nr 10 i 11, tworzący obecnie połączenie między ulicą Rzemieślniczą
i magazynem chlebowym należy zamknąć, a także należy zamknąć nieprawidłowe
przedłużenie tego zaułka w dwóch sąsiednich kwartałach położonych na południu.
Ulicę Krótką należy przedłużyć do zetknięcia z ulicą Rzemieślniczą zachowując
obecną szerokość.
Ulicę [Prowiantową] należy przedłużyć do ulicy Krótkiej zachowując bieżącą
szerokość.
Ulicę Oddzielną należy przedłużyć na południe zachowując obecną szerokość do
zetknięcia z przedłużoną ulicą Nowogrodzką.
Ulicę stanowiącą obecnie połączenie między ulicami Sulejowską i Oddzielną należy
zamknąć. Ulicę Nowogrodzką należy przedłużyć do zetknięcia z Oddzielną, przyjmując za
podstawę jej północną stronę przy kwartale przeznaczonym na koszary.
Od ulicy Dońskiej należy wytyczyć nową ulicę, równolegle do wyprostowanej granicy
placów nr 20 i 21, jak to pokazano na planie; od ulicy Słowiańskiej przeprowadzić należy
przez działki Wiśniewskiego, Stopnickiego i Hirszfelda nową ulicę do alei Aleksandrowskiej
tak, jak jest ona pokazana na planie zgodnie z wcześniej przedstawionym projektem,
przyjmując za jej północą stronę linię łączącą punkt położony w odległości 35 sążni na północ
wzdłuż alei, Cmentarz Ewangelicki i front domu Wiśniewskiego, a stronę południową należy
usunąć i zamiast wcześniej projektowanych 6,75 sążnia dać 10 sążni. Ulicę tę należy
przedłużyć na zachód do zetknięcia się z ulicą Pocztową. Część przedłużenia Szosy
Działoszyńskiej (inaczej zwaną Wrocławskim Przedmieściem) między tylko co opisaną nową
ulicą [tekst urwany].
Ulicę Dnieprowską należy zamknąć.
Przy granicy miasta, na odcinku oznaczonym literami [F?]-G należy utworzyć nową
ulicę, służącą do przepędzania bydła na pastwisko.
Ulicę Dnieprowską, przyjmując za podstawę jej północną stronę i oznaczając jej oś w
obecnej jej szerokości należy przedłużyć szerokością 20 sążni na zachód do ulicy Pocztowej
tak, aby oś poszerzonej ulicy była zgodna z osią starego odcinka ulicy.
Przy działce Babickiego położonej przy alei Aleksandrowskiej należy przeprowadzić
nową ulicę, łącząca ulicę Słowiańską z aleją Aleksandrowską i ulicą Pocztową, w kierunku
wskazanym na planie punktami a, b, v, g, przyjmując za podstawę południowo-wschodni róg
placu Babickiego (Uwaga nr 1: Odnośnie tej ulicy zdania są podzielone; zdanie Komitetu jest
wyrażone w przypisie nr 1).
Ulicę Pocztową, przyjmując za podstawę jej wschodnią stronę i oznaczając jej oś w
obecnej jej szerokości należy przedłużyć szerokością 20 sążni na południe tak, aby to
poszerzenie było zgodne z osią starej ulicy do stacji towarowej i przecięcia z ulicą
240

Dnieprowską, na której także jak i na Pocztowej proponuje się utworzyć bulwar na środku z
czterech rzędów drzew, z drogami dla ruchu kołowego po obu stronach. Te dwa bulwary wraz
z istniejąca aleją Aleksandrowską będą stanowić same w sobie miejsce dla spacerów, a także
połączenie z miejskim parkiem i oddzielną stacją towarową.
Ulicę Tomicczyznę należy przedłużyć zgodnie z liniami wskazanymi na planie do
Szosy Działoszyńskiej, biorąc za podstawę punkt położony w odległości 10 sążni od rogu
drewnianego domu przy ulicy Odesskiej, a także punkt położony w odległości 6 i 1/3 sążnia z
przodu murowanego domu Karlińskiego, co utworzy zachodnią stronę ulicy.
Ulicę Poprzeczną przy cegielni Olszewskiego, a także przy działce Babickiego i przy
działce Hirszfelda należy zamknąć.
Ulicę Obrycką należy wyznaczyć tak, aby środek przedłużonej do rowu ulicy
Luterańskiej połączyć ze środkiem ulicy przy parku miejskim, służącym za pastwisko dla
bydła.
Ulicę Wrocławskie Przedmieście należy zamknąć.
Ulicę Twerską należy przeprowadzić od ulicy Słowiańskiej do placu Targowego
szerokością 6,75 sążnia zgodnie z przedstawionym oddzielnie projektem i tak, jak to
oznaczono na planie.
Wzdłuż granic kolei żelaznej i równolegle do niej należy przeprowadzić zaułek do
ulicy Odesskiej o szerokości 4,5 sążnia w celu utworzenia połączenia dla mieszkańców
zagrodzonej ulicy z tyłu działek Banaszkiewicza, Michiewicza i innych.
Plac Targowy przy alei Aleksandrowskiej należy ograniczyć liniami, a także część
ulicy Jekateryńskiej między placem a ulicą Woroneską, a ulicę łączącą przedłużoną ulicę
Luterańską z placem Targowym należy wyznaczyć zgodnie z przedstawionym oddzielnie
projektem i tak, jak to pokazano na planie.
Z działek miejskich przy ulicy Dnieprowskiej należy wydzielić pod publiczny park
miejski obszar o powierzchni ponad 6 dziesięcin, ograniczony na planie granicą miasta i
wspomnianą ulicą.
Stare ulice.
Wschodnią część ulicy Petersburskiej należy wyprostować, przyjmując za podstawę
od strony północnej linię łączącą granicę działek nr 4 i 5 z południowo-wschodnim rogiem
działki nr 1, i przyjmując jej istniejącą naprzeciwko placów 4 i 5 szerokość, tj. 4,5 sążnia.
Ulicę Piotrowską należy poszerzyć do szerokości 6,75 sążnia, przyjmując za podstawę
linię łączącą rogi kwartałów, położonych przy placu Mariańskim i Aleksandrowskim po tejże
stronie ulicy. W ten sposób otrzymaną północną stronę ulicy należy przedłużyć do placu
Mikołajewskiego (Uwaga nr 2: Odnośnie tej ulicy istnieją rozbieżne opinie mniejszości
członków Komitetu, wrażone w przypisie nr 2).
241

Linię ulicy Słowiańskiej na południe od dopływu rzeki Strawy należy przedłużyć na
jej północ, biorąc za podstawę jej wschodnią stronę i szerokość 6,75 sążni, do ulicy
Połtawskiej.
Ulicę Połtawską należy poszerzyć do szerokości 6,75 sążnia, przyjmując za podstawę
linię łączącą rogi kwartałów położonych po południowej stronie ulicy, przedłużając tę linię do
ulicy Iwanowskiej.
Ulicę Grecką należy poszerzyć do 4,5 sążnia, przyjmując za podstawę wschodnią
stronę ulicy (Uwaga nr 3: Szczegóły różnicy zdań mniejszości Komitetu w przypisie nr 3).
Ulicę Cerkiewną należy poszerzyć do 4,5 sążnia, przyjmując za podstawę wschodnią
stronę ulicy pomiędzy ulicą Moskiewską i Piotrowską, a od placu Mariańskiego poszerzyć do
6,75 sążnia do ulicy Twerskiej tak, jak to pokazano na planie.
Ulicę Woroneską należy poszerzyć do 4,5 sążnia, biorąc za podstawę linię łączącą rogi
kwartałów przy placach Mariańskim i Aleksandrowskim od strony południowej.
Ulicę Jekateryńską należy poszerzyć do 6,75 sążnia, przyjmując za podstawę
wschodnią stronę kwartału więziennego; linię tę należy przedłużyć do ulicy Woroneskiej.
Ulicę Gimnazjalną należy poszerzyć do 4,5 sążnia, przyjmując za podstawę
południową stronę ulicy.
Nadbrzeżną ulicę na lewym brzegu rzeki Strawy należy poszerzyć między ulicą
Nowogrodzką i jatkami do szerokości 3,85 sążnia, tj. do szerokości, którą ma ona na
pozostałym przebiegu zgodnie z oddzielnie przedstawionym projektem i planem.
Ulice Litewską, Targową, Tobolską i Rzemieślniczą należy wyprostować jak to
pokazano na planie.
Ślepy zaułek na wschód od ulicy Słowiańskiej należy wyprostować z zachowaniem
wyłącznie jednego załamania jak to pokazano na planie i poszerzyć do 10 sążni w celu
połączenia z nową ulicą przy placu nr 20 i ulicą Dońską.
Cmentarz proponuje się przenieść dalej za granice miasta wzdłuż ulicy Zamiejskiej i
nie bliżej niż na odległość 250 sążni od mostu, po którym przebiega ta ulica nad rzeką Stawą.

Podział kwartałów na murowane, częściowo murowane i drewniane.
Wszystkie kwartały na zachód od drogi żelaznej należy oznaczyć jako drewniane.
Wszystkie kwartały na północ od ulicy Targowej do granicy miasta, z włączeniem
ulicy Targowej należy oznaczyć jako drewniane. Pomiędzy ulicą Targową a Litewską –
oznaczyć jako częściowo murowane tak, jak to pokazano na planie.
242

Plac Prowiantowy i kwartał naprzeciwko niego przy szosie wolborskiej należy
oznaczyć jako drewniany.
Pierwsze cztery działki nr 1, 2, 3, 4 przy ulicy Oddzielnej należy oznaczyć jako
murowane. Pozostałe, po obu stronach ulicy Oddzielnej, oznaczyć jako drewniane.
Kwartał pomiędzy [oddzielnym?] przedłużeniem ulicy Nowogrodzkiej, Sulejowskiej i
placem Siergiejewskim oznaczyć jako częściowo murowany tak, jak to pokazano na planie.
Kwartał pomiędzy ulicą Sulejowską, przedłużeniem Nowogrodzkiej, granicą miasta i
szosą kielecką należy oznaczyć jako drewniany.
Kwartał pomiędzy ulicą Sulejowską i Gieorgijewską oraz przedłużeniem ulicy
Nowogrodzkiej należy oznaczyć jako częściowo murowany tak, jak to pokazano na planie.
Kwartał między ulicą Gieorgijewską, Kamienną, Słowiańską, Głuchą i Dońską należy
oznaczyć jako częściowo murowany, jak to pokazano na planie.
Kwartał pomiędzy ulicami Słowiańską, Głuchą i Dońską oznaczyć jako drewniany.
Kwartał między ulicami Słowiańską, Dońską i granicą miasta oznaczyć jako
drewniany.
Kwartał między ulicami Słowiańską, Browarną, Obrycką i Cmentarną należy
oznaczyć jako częściowo murowany jak to pokazano na planie.
Kwartał między ulicami Słowiańską, Cmentarną, Obrycką i granicą miasta oznaczyć
jako drewniany.
Kwartał między ulicą Obrycką, Browarną, aleją Aleksandrowską i ulicą Dnieprowską
oznaczyć jako częściowo murowany tak, jak to pokazano na planie.
Kwartał na południu ulicy Dnieprowskiej i jej przedłużenia do granicy miasta należy
oznaczyć jako drewniany.
Kwartał między aleją Aleksandrowską, ulicą Cmentarną, przedłużeniem ulicy
Pocztowej i Dnieprowskiej oznaczyć jako częściowo murowany jak to pokazano na planie.
Wszystkie pozostałe, tutaj nie wymienione kwartały należy oznaczyć jako murowane.
Magistrat Gubernialnego Miasta Piotrkowa
Prezydent [podpis], Inżynier powiatu piotrkowskiego i noworadomskiego [podpis], Radni
[podpisy], Architekt Miejski Inżynier Cywilny [podpis], Geometra sporządzający plan miasta
Piotrkowa
Niezgodne opinie:

243

Ad 1. Przy działce Babickiego należy przeprowadzić nową ulicę zgodnie z kierunkiem
pokazanym na planie literami p, r, s, t. Ten kierunek pozwala na zachowanie wszystkich
istniejących budynków, czego nie można powiedzieć o projekcie Komitetu.
Ad 2. Ulicę Piotrowską, biorąc pod uwagę znaczną ilość murowanych budowli, które
przeznaczone zostały do wyburzenia, można albo pozostawić w obecnej szerokości, albo też,
jeśli już trzeba ją poszerzyć, to poszerzyć ją do szerokości 10 sążni zamiast 6,75 sążnia,
ponieważ w obu przypadkach obecne budynki nie mogą istnieć, a po ich wyburzeniu działki
nie będą się nadawać pod zabudowę.
Ad 3. Przy takim obcięciu kwartału zawartego między ulicami Połtawską, Grecką oraz
placami Mariańskim i Mikołajewskim kwartał ten, który i bez tego nie ma podwórzy, należy
zlikwidować.
Architekt Piotrkowski Inżynier Cywilny [podpis], Radny [podpis]
[dopisek nieczytelny]

M. S. W., P.O. Gubernialnego Architekta Miasta Piotrkowa
11 kwietnia 1884 roku, nr 2, Piotrków
Do Magistratu miasta Piotrkowa.
W celu zapoznania się z linią regulacyjną i realizacji tym podobnych potrzeb jest dla
mnie niezbędnym posiadać sytuacyjny plan miasta Piotrkowa, dlatego też mam zaszczyt
najpokorniej prosić Magistrat o udostępnienie mi wspomnianego planu.
P.O. Architekta Miasta Piotrkowa [podpis]
Wykonano 17 kwietnia 1884 r., nr 2919

244

NCN MINIATURA 5
1 X 2021-30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Piotrkowie, 9 Akta Miasta Piotrkowa, sygn. 1844
Akta Miasta Piotrkowa
Wydział Administracyjny

O regulacji miasta [Piotrkowa].
Rozpoczęto 13 stycznia 1878 roku, ukończono [brak daty].

k. 103 rv.
M. S. W., Rząd Gubernialny Piotrkowski, Wydział Administracyjny, Referat I
2 lutego 1879 r., nr 626, Piotrków
Z dwoma załącznikami odnośnie zamiany działki nr 348 na plac miejski nr 7.
Do Prezydenta Miasta Piotrkowa.
Przy raporcie z 10 października ubiegłego roku nr 6842 Jaśnie Wielmoży Pan
przedstawił pod rozpatrzenie Rządu Gubernialnego prośbę gospodarza Kaliskiego, dotyczącą
zamiany działki nr 348 na plac miejski nr 7 z tym, aby nadwyżka należna kasie miejskiej od
Kaliskiego w wysokości jakoby 385 rub. 75 kop. była rozłożona na raty na okres czterech lat.
Biorąc pod uwagę, iż odnośnie możliwości spełnienia prośby Kaliskiego nie została
przedstawiona przez Pana żadna decyzja i sprawa nie została omówiona w urzędzie
Magistratu, a także nie wskazano pod jakimi warunkami i na jaki procent można by
przeprowadzić tenże podział kwoty na raty, i, na koniec, że zgodnie z [nieczytelne] urząd
informacją, liczby uzgodnionego według umowy z 1867 roku wynagrodzenia za
nieruchomość nr 347 nie zgadzają się z liczbami przedstawionymi w raporcie, Rząd
Gubernialny zwraca niniejszym Jaśnie Wielmożnemu Panu wspomnianą prośbę wraz z aktem
notarialnym w celu uzupełnienia akt sprawy zgodnie z powyższymi wskazaniami.
Radca [podpis], Starszy Prowadzący sprawę [podpis]

k. 178 rv.
245

Inżynier Powiatu Piotrkowskiego i Noworadomskiego
nr 125, 28 marca/6 kwietnia 1881 roku, Piotrków
Do Magistratu Miasta Piotrkowa.
Niniejszym, zwracając pismo Rządu Gubernialnego Piotrkowskiego z 12 kwietnia ub.
r. nr 1975, przekazane mi przez Magistrat w piśmie z 12 października ub. r. nr 8357 wraz z
dwoma planami części miasta Piotrkowa, ze wskazaniem placu nr 7 przy ulicy
Gieorgijewskiej na planie sporządzonym w 1875 r. przez geometrę Pliskiego i miejsca
oznaczonego na planie sporządzonym w 1824 r. przez geometrę Wilhelma Bergemana,
sprawdzonym przez Architekta Grofe nr 36 (623) przy ulicy Żydowskiej, mam zaszczyt
przekazać [je?] w celu dalszego przekazania w należytym porządku z wyjaśnieniem, że
zgodnie z przeprowadzonym sprawdzeniem okazało się, że plac położony przy ulicy
Żydowskiej zgodnie z załączonym planem pod numerem 36 (623) jest tym samym placem,
który we wspomnianym wyżej piśmie Rządu Gubernialnego jest oznaczony numerem 347, a
placu nr 347 na planie sporządzonym przez Bergemana w tej części miasta nie ma.
[podpis]

k. n.n.
M. S. W., Rząd Gubernialny Piotrkowski, Wydział Administracyjny, Referat I
Nr 4557, 3 września 1888 r., Piotrków
O [nieczytelne] placu nr 354 w mieście Piotrkowie.
Do Pana P.O. Prezydenta Miasta Piotrkowa.
Podczas rozpatrzenia przedstawionych przy raporcie z 25 sierpnia br. nr 7990
dokumentów, dotyczących przekazania w wieczystą dzierżawę [nieczytelne] placu nr 354 w
mieście Piotrkowie okazało się, że plac ten przy pierwotnym przekazaniu jego w dzierżawę
zmarłemu Grzegorzowi Kowalskiemu stanowił 1718 łokci kwadratowych, lecz zgodnie z
planem sytuacyjnym sporządzonym 7 sierpnia br. przez miejskiego architekta ma on
powierzchnię 1916,77 łokci kwadratowych, oraz że plac ten znajduje się obecnie pod
zarządem wdowy Kowalskiej i Tomasza Szadkowskiego, i nie ma informacji na temat
przyczyny różnicy w obszarze placu, a także informacji dotyczących tego, jakie do owego
placu ma prawa Tomasz Szadkowski.
W związku z powyższym, zwracając wspomniane dokumenty, Rząd Gubernialny prosi
Jaśnie Wielmożnego Pana, aby przedstawił dodatkowo poniższe informacje i dane:
1. Szczegółowe i dokładne wyjaśnienie jaka jest przyczyna wspomnianej różnicy powierzchni
placu miejskiego o numerze 354.
246

2. Nowe wyliczenie [nieczytelne] na poprzednich podstawach odnośnie niniejszego obszaru
placu; jeśli zaś [nieczytelne] jego zwiększenie nastąpiło w wyniku przyłączenia do niego
kawałka ziemi miejskiej, który powstał w wyniku regulacji ulicy, to należy wskazać w jakim
czasie nastąpiło to zwiększenie, a następnie – od jakiego czasu należy płacić czynsz w
wyższej wysokości niż wysokość pierwotnie wyliczona.
3. Zaświadczenie odnośnie tego, czy miejscowe władze miejskie posiadają informację o
podpisaniu odstąpienia praw własności działki nr 354 lub jej części Szadkowskiemu biorąc
pod uwagę to, iż zgodnie z obecnym stanem prawnym dzierżawca nie ma prawa samowolnie
odstąpić ani dzielić własności miasta.
4. Pisemne oświadczenie wdowy Kowalskiej i Szadkowskiego, jeśli ten ostatni przyznaje się
do nabycia prawa do dzierżawy wspomnianej działki lub jej części, o tym, czy zgadzają się
oni opłacić od razu naliczony czynsz z 1860 r. [nieczytelne] 3%, a także wnieść [nieczytelne]
opłatę.
Za Wice-Gubernatora [podpis], za Radnego [podpis]

247

NCN MINIATURA 5
1 X 2021- 30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Piotrkowie, 9 Akta Miasta Piotrkowa, sygn. 1995
Akta Miasta Piotrkowa

O założeniu publicznego parku przy alei Aleksandrowskiej
[w Piotrkowie].
Rozpoczęto 28 września 1880 roku, ukończono [brak daty].

k. n-n.
M. S. W., Rząd Gubernialny Piotrkowski, Wydział Administracyjny, Referat I
Nr 5426-5425, 11 października 1882 r., Piotrków
Z pozwoleniem na założenie publicznego parku w mieście Piotrkowie.
Do Prezydenta Miasta Piotrkowa.
Jaśnie Wielmożny Pan w piśmie z 28 września br. nr 9291 przedstawił pod
rozpatrzenie Rządowi Gubernialnemu protokół z posiedzenia Magistratu, sporządzony 25
września br., dotyczący pozwolenia na założenie parku przy alei Aleksandrowskiej.
W protokole tym wyłożono, iż po lewej stronie alei Aleksandrowskiej w mieście
Piotrkowie znajduje się należąca do miasta łąka, przynosząca kasie miejskiej bardzo
nieznaczne dochody. Ze względu na swoje [nieczytelne] położnie, łąka ta nie nadaje się do
zabudowy i dlatego członkowie Magistratu zaproponowali utworzenie na wskazanym miejscu
publicznego parku w ekonomiczny sposób, a w celu realizacji tego zadania potrzebne jest
[nieczytelne] około 200 rubli. Następnie Magistrat zaproponował, aby taki wydatek został
poniesiony w bieżącym oraz w 1883 roku z odniesieniem przyszłych wydatków do
nadzwyczajnej sumy.
W związku z powyższym Rząd Gubernialny, 7 października 1882 roku w trakcie
posiedzenia zapisanego w dzienniku, postanowił: uważając, iż w celu uporządkowania miasta
Piotrkowa i polepszenia jego warunków sanitarnych wysoce pożądanym było by założenie
proponowanego parku na miejscu [nieczytelne], położonym przy alei Aleksandrowskiej, Rząd
Gubernialny postanawia zatwierdzić tę propozycję i następnie polecić wykonanie
koniecznych prac związanych z założeniem wskazanego parku w sposób ekonomiczny pod
248

nadzorem specjalnego Komitetu powołanego dla tego celu pod przewodnictwem Prezydenta
miasta w składzie radnych honorowych i miejskiego Architekta, ze zobowiązaniem tego
Komitetu, aby starał się o wszelkie możliwe oszczędności w wydatkach z nadzwyczajnych
środków kasy miejskiej, a w przypadku ich niewystarczającej wysokości – o oszczędności na
innych miejscowych wydatkach do kwoty stu pięćdziesięciu rubli (150 rub.), którą należy
przekazać do dyspozycji Komitetu z tym, aby dokumenty dotyczące przychodów i wydatków
oraz rachunki w dwóch egzemplarzach były w swoim czasie przedstawione Rządowi.
O tym postanowieniu Rząd Gubernialny oznajmia Jaśnie Wielmożnemu Panu w celu
wypełnienia go z przekazaniem danego postanowienia kasie miejskiej na [nieczytelne]
pieniędzy.
Radny [podpis], Starszy Prowadzący sprawę [podpis]

M. S. W., Rząd Gubernialny Piotrkowski, Wydział Administracyjny, Referat I
Nr 5416, 23 września 1883 r., Piotrków
O projektowanym utworzeniu nowego parku przy alei Aleksandrowskiej.
Do Pana Prezydenta Miasta Piotrkowa.
W celu należytego omówienia przedstawionej przez Pana przy raporcie z 19 września
br. nr 7627 propozycji Magistratu odnośnie utworzenia nowego publicznego parku przy alei
Aleksandrowskiej należy posiadać sytuacyjny plan projektowanego parku ze wskazaniem
granic i powierzchni tak działki miejskiej, jak i prywatnych ziem planowanych do zajęcia pod
teren parku, z naniesieniem przy tym na ten plan ulic zgodnie z przedstawionym do
zatwierdzenia nowym regulacyjnym planem miasta Piotrkowa. Niezależnie od tego okazuje
się potrzebną wycena wskazanych prywatnych ziem wraz z informacjami, czy ich właściciele
zgadzają się – i za jaką cenę – odstąpić swoje ziemie pod te park.
W związku z powyższym Rząd Gubernialny zobowiązuje Jaśnie Wielmożnego Pana,
aby dostarczył dodatkowe wspomniane dokumenty i informacje w możliwie krótkim czasie.
Za Radnego [podpis], Starszy Prowadzący sprawę [podpis]
Wykonano: 28 września 1883 r., nr 7922

249

Plan części miasta Piotrkowa z naniesieniem regulacji, przedstawionej do Najwyższego
zatwierdzenia ze wskazaniem na tym planie miejsca pod założenie miejskiego parku.
Objaśnienia: Działka oznaczona cyframi 1, 2, 3, 4, 5, 6, 7, 1 stanowi projektowany w
przyszłości obszar parku. Działka oznaczona cyframi 12, 2, 3, 8, 9, 10, 7, 11, 12 stanowi
projektowany obecnie obszar parku.
Uwaga: Na planie przedstawionym pod Najwyższe zatwierdzenie utworzenie wyżej
oznaczonego parku nie było proponowane.
Piotrków, 21 października 1883 r., P.O. Architekta Piotrkowa [podpis]

Odbyło się w Magistracie miasta Piotrkowa 4 listopada 1883 roku.
Otrzymawszy od miejskiego Architekta plan miejsca, na którym proponuje się założyć
park, jak również i wycenę sąsiadujących z miejskim pastwiskiem działek Magistrat zaprosił
właścicieli działek oznaczonych numerami 14, 2 i 3, i poprosił ich o oświadczenie, jaką kwotę
każdy z nich w przypadku sprzedaży zażyczyłby sobie za swoją ziemię. Spośród
zaproszonych Krzesiński, właściciel działki nr 14 o powierzchni 13502 łokci kwadratowych
zażyczył sobie 2400 rubli, Czerwiński zaś i Banaszkiewicz, właściciele działek nr 2 i 3
zażądali po 550 rubli w srebrze za morgę.
Członkowie Magistratu, uważając cenę działki [podaną przez] Krzesińskiego za
niezwykle wygórowaną, uznali za możliwe rozpoczęcie wytyczenia i założenia parku na 7,22
250

morgach miejskiego pastwiska, dołączając do tego obszaru działki nr 2 i 3. W tym celu z
właścicielami wspomnianych działek należałoby zawrzeć umowę końcową odnośnie zakupu
ich ziemi. Wraz z działkami nr 2 i 3 miejsce planowane pod założenie parku miałoby
powierzchnię prawie 12 mórg, co już dla parku było by wystarczającym. Działka nr 4 należy
do niepełnoletnich i dopiero w przyszłym roku może zostać wystawiona na sprzedaż.
Krzesiński zaś, utwierdziwszy się w tym, że zakup jego placu nie został uznany za niezbędny,
być może w przyszłości będzie bardziej ugodowy, a także choćby już i do założonego parku
nowe działki łatwo mogą być przyłączone. A zatem, mając na uwadze wyżej wyłożone,
członkowie Magistratu zwracają się z prośbą o wydanie pozwolenia na utworzenie parku w
pierwszej kolejności na działkach nr 1, 2 i 3, jak również i na działania związane z tym
założeniem.
Prezydent [podpis], Radni [podpisy]

Kopia. Ukaz Jego Imperatorskiej Mości, Samowładcy Wszechrusi od Rządu Gubernialnego
Piotrkowskiego, Wydziału Administracyjnego, Referatu I do piotrkowskiej kasy miejskiej.
Zgodnie z Ukazem Jego Imperatorskiej Mości Rząd Gubernialny Piotrkowski
wysłuchał raportu Prezydenta Miasta Piotrkowa z 4 listopada ubiegłego roku nr 12636, przy
którym przedstawiono do zatwierdzenia notarialną umowę na zamianę działki należącej do
miasta na należącą do Lewiego Gorowicza działkę przy alei Aleksandrowskiej w mieście
Piotrkowie.
Postanowienie: Przedstawiony kontrakt, zawarty w kancelarii piotrkowskiego
notariusza Dąbrowskiego 26 października 1889 r. nr 1484, dotyczący zamiany działki
należącej do miasta na działkę należącą do Lewiego Gorowicza przy alei Aleksandrowskiej w
Piotrkowie, postanowiono zatwierdzić, jak również [postanowiono zatwierdzić] rachunek
notariusza Dąbrowskiego na należne mu wynagrodzenie za sporządzenie kontraktu w kwocie
(9 rub. 78 kop.) dziewięciu rubli siedemdziesięciu ośmiu kopiejek i, po sporządzeniu o tym
notatki, jeden egzemplarz kontraktu i rachunek notariusza przekazać piotrkowskiej kasie
miejskiej, której postanowiono zezwolić na wypłacenie z nadzwyczajnej sumy za bieżący
1890 rok notariuszowi Dąbrowskiemu (9 rub. 78 kop.) dziewięciu rubli siedemdziesięciu
ośmiu kopiejek, a oddaną zaś Gorowiczowi działkę ziemi miejskiej o wielkości 68,03 sążnia
kwadratowego wykreślić ze spisu inwentarza nieruchomych majątków miasta, zaś nabytą od
Gorowicza zamiast niej działkę o powierzchni 68 sążni kwadratowych dodać do tego spisu
wraz ze wskazaniem jej wartości, i działania te uzasadnić w rocznym rozliczeniu w
obowiązującym kasowym porządku.
Ukaz do przekazania kasie miejskiej postanowiono przesłać Prezydentowi miasta
Piotrkowa z jednym egzemplarzem kontraktu w celu przechowania go w aktach Magistratu.

251

Przy czym postanowiono polecić Prezydentowi, aby zabezpieczył prawa miasta do
nabytej działki i wypis tego dotyczący ze wskazaniem hipoteki przedstawił Rządowi
Gubernialnemu.
Piotrków, 17 stycznia 1890 r.
Radny [podpis], Starszy Prowadzący sprawę [popis]
Za zgodność z oryginałem: P.O. Prezydenta [podpis], Radny [podpis]

252

NCN MINIATURA 5
1 X 2021-30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Piotrkowie, 9 Akta Miasta Piotrkowa, sygn. 2542
Akta Miasta Piotrkowa

O kwestii przyłączenia do miasta zabudowanych terenów
podmiejskich wraz ze zmianą planu regulacji miasta
[Piotrkowa].
Rozpoczęto 26 grudnia 1898 roku, ukończono [brak daty].

k. 56-57.

Załącznik do protokołu z 27 stycznia 1904 roku.
Opis proponowanego rozszerzenia granic miasta Piotrkowa.
Z zachodniej strony wzdłuż Traktu Łaskiego od linii Drogi Żelaznej WarszawskoWiedeńskiej, do końca stojących pod rząd wzdłuż traktu murowanych zabudowań do
rozpoczynającej się w tym miejscu znaczniejszej przerwy w linii zabudowy o długości prawie
370 sążni za wiaduktem kolei żelaznej; następnie z tego punktu na południe proponowana
granica miasta powinna przejść z nieznacznym nachyleniem ku linii drogi żelaznej do miejsca
na przedłużeniu stacji Sulejowskiej Kolei Dojazdowej. Następnie wzdłuż linii bliskiej do
równoległej do linii Kolei Warszawsko-Wiedeńskiej, a następnie z południa i z południowego
wschodu – równolegle do linii wspomnianej kolei dojazdowej w odległości około 100 sążni.
Za linią tej kolei dalej projektowana granica przecina tę kolej i szosę do Sulejowa i do Kielc
przed ubojnią i fabryką na Bugaju, i tu, za domem Westricha dalej ze wschodu przybliża się
do obecnej granicy, i ze wschodu przejdzie za starym cmentarzem, kierując się do linii drogi
żelaznej. Następnie wzdłuż linii do stróżówki, naprzeciwko której musi ominąć hutę szkła
„Kara”, znajdującą się wzdłuż torów kolei żelaznej, [następnie ominąć] trzy fabryki i linią
łamaną wrócić do punktu wyjścia opisanej granicy przy Trakcie Łaskim.
Architekt Miasta Piotrkowa [podpis: Pentkowski]

k. 64-66 rv
Kopia. Protokół.
253

Na podstawie propozycji Magistratu miasta Piotrkowa z 17 lutego br. nr 4000 w
kwestii wymierzenia ziem przyłączonych do miasta, na uprzednio rozesłane do wszystkich
zamieszkujących w mieście geometrów zaproszenia, w celu omówienia danej kwestii pojawili
się: Inżynier Pomiarowy M. Aver’ânov”, geometra Stanisław Górzyński, Stanisław
Dobrowolski i Kazimierz Stefanowicz.
Po rozpatrzeniu projektowanego planu przyłączenia do miasta ziem oraz po wyłożeniu
przez geometrę Górzyńskiego żądań stawianych Magistratowi w kwestii wymierzenia tych
ziem, obecne osoby doszły do następujących wniosków:
1. Pomiary przyłączonych ziem powinny zostać przeprowadzone na podstawie sporządzonych
sieci trygonometrycznej i poligonowej przez pomiar astrolabium (z dokładnością do 1
minuty); zdjęcie zaś wykonane za pomocą menzuli może być dopuszczone tylko w
ostateczności przy szczegółowym wymierzeniu oddzielnych włości mieszkańców miasta w
warunkach skomplikowanego i złożonego z niewielkich elementów usytuowania.
Sporządzenie sieci trygonometrycznej i poligonowej jest uwarunkowane ogólnie
techniką pomiarową i obowiązującymi instrukcjami dla pomiarów ziem miejskich w związku
z tym, że ziemie te powinny być wymierzane z dużą dokładnością, której nie można osiągnąć
poprzez pomiary bezpośrednie tego lub innego rodzaju, a w danym przypadku, w związku z
kolistym kształtem przestrzeni podlegającej pomiarom, jawi się jako konieczne dla bardziej
prawidłowego połączenia pomiarów tych obszarów z istniejącym już planem ziem miejskich.
2. W celu sporządzenia sieci należy ustanowić na obszarze przyłączanych do miasta ziem
sygnały trygonometryczne w liczbie od 10 do 12, zaś dla sieci poligonowej należy ustanowić
szpice z wbitych w ziemię słupów.
3. Sporządzane sieci należy powiązać ze stałymi sygnałami, znajdującymi się w samym
mieście (jak dzwonnice cerkwi, wieże kościołów) i w ten sposób sporządzić jedną wspólną
sieć, obejmującą terytorium wszystkich ziem miejskich.
4. Wymierzoną przestrzeń w celu prawidłowej wyceny prac pomiarowych należy podzielić na
trzy kategorie: a) gęsto zabudowane części (przedłużenie ulic Petersburskiej, Moskiewskiej i
Odesskiej), b) średnio zabudowane części i v) puste przestrzenie z rzadką zabudową.
5. Zgodnie z podziałem ziem na trzy kategorie należy podzielić również i zarobki na trzy
rodzaje: za gęsto zabudowane części po 20 rubli za morgę, za średnio zabudowane części po
10 rubli za morgę i za puste przestrzenie z rzadką zabudową po 4 ruble.
6. Po zakończeniu pomiarów należy sporządzić plan: trygonometrycznej i poligonowej sieci
w skali 50 sążni na cal angielski, plany szczegółowych pomiarów w skali 20 sążni na cal
angielski wraz z rejestrami pomiarowymi w liczbie wskazanej przez Magistrat, oraz opis
topograficzny przyłączanych ziem wzdłuż granic zewnętrznych.

254

7. Po obejrzeniu przyłączanych ziem i po przybliżonym wyliczeniu ich powierzchni według
projektowanego planu oszacowano, że ziem pierwszej kategorii są 162 morgi, drugiej
kategorii – 103 morgi, a trzeciej – 383 morgi.
8. Zgodnie z proponowanymi pracami i po szczegółowym zapoznaniu się z wymierzanym
miejscem oszacowano, że prace terenowe związane z pomiarami mogą być ukończone w
okresie od 250 dni do jednego roku.
9. Na podstawie powyższych informacji wartość prac pomiarowych określono według
poniższego wyliczenia:
za sporządzenie trygonometrycznej i poligonowej sieci wraz z planem – 600 rub.
za materiały dla sieci (bierwiona – 36 sztuk o średnicy od 10 do 12 cali, 200 sztuk o
wysokości 1 arszyna i średnicy 6 cali, żelazne części spajające i znaki umowne dla sygnałów,
gwoździe do szpic, ustanowienie sygnałów) – 400 rub.
za wymierzenie 162 mórg po 20 rubli – 3240 rub.
za wymierzenie 103 mórg po 10 rubli – 1030 rub.
za wymierzenie 383 mórg po 4 ruble – 1532 rub.
za pomiary łącznie – 5802 rub., wraz ze sporządzeniem oryginału planu i rejestru
najęcie pracowników w liczbie 5 osób licząc po 50 kop. za dzień dla każdego za 250 dni –
625 rub.
za sporządzenie kopii planów – po 150 rubli za każdy egzemplarz
Z przywołanej wyceny wynika, iż wartość prac pomiarowych, związanych z
wymierzeniem i sporządzeniem planu dla ziem przyłączanych do terytorium miasta wynosi
7427 rubli. Kwota ta nie obejmuje kopii planów.
Piotrków, 20 kwietnia 1904 roku.
Oryginał podpisali: Inżynier pomiarowy M. Aver’ânov”, K. Stefanowicz, St. Dobrowolski,
Stanisław Górzyński
Za zgodność z oryginałem: Radny-Sekretarz Piotrkowskiego Magistratu

k. 90 r.
M. S. W., Rząd Gubernialny Piotrkowski, Wydział Administracyjny, Referat I
Nr 2398, 2 kwietnia 1908 roku, Piotrków
Do Prezydenta Miasta Piotrkowa.
255

W ślad za raportem z 25 marca br. nr 5915 Wydział Administracyjny Rządu
Gubernialnego przekazuje niniejszym Jaśnie Wielmożnemu Panu warunki pomiarów miasta
Łodzi z tym, aby takowe po tym, jak już nie będą potrzebne, zostały zwrócone temuż
Wydziałowi.
Radny [podpis], Starszy Prowadzący sprawę [podpis]

k. 112 r
M. S. W., Architekt Gubernialnego Miasta Piotrkowa
Nr 208, 24 listopada 1911 roku, Piotrków
Do Magistratu Miasta Piotrkowa.
Przedstawiając niniejszym pod należne rozporządzenie Magistratu plan miasta
Piotrkowa w dwóch egzemplarzach, ze wskazaniem na nim schematycznego położenia
kwartałów znajdujących się poza granicami miasta, na które proponowane jest
rozprzestrzenienie obowiązywania zasad policji budowlanej z 26 września 1820 roku.
Inżynier [podpis]

k. 131-132
Piotrków, 10 stycznia 1913 roku, nr 1119
Do Pana Gubernatora Piotrkowskiego.
Raport.
W raporcie z 6 stycznia 1912 r. nr 312 ja, w związku z całkowicie nieprawidłową
zabudową zewnętrznych kwartałów miasta, które nie weszły w granice miasta zgodnie z
planem posiadającym Najwyższe zatwierdzenie, miałem cześć prosić Jaśnie Wielmożnego
Pana o rozszerzenie granic miasta w aspekcie budowlanym, aby uzyskać bardziej racjonalną,
bez krzywych i łamanych ulic zabudowę tych leżących na peryferiach kwartałów. Moja
prośba doczekała się zatwierdzenia Jaśnie Wielmożnego Pana i postanowieniem Rządu
Gubernialnego, zapisanym w dzienniku z 29 marca 1912 r. „zatwierdzona granica miasta”,
jako że wyłącznie ona była przedmiotem mojej prośby, a zatem zatwierdzenia, została ona
wniesiona na plan sporządzony przez byłego Architekta Miejskiego Referowskiego, na
którym to planie znajduje się również podpisana przez Jaśnie Wielmożnego Pana adnotacja
również jedynie o „nowej granicy miasta”. Jednakże architekt Referowski na swoim planie
oprócz nowej granicy zamieścił całe dziesiątki nowych ulic w kwartałach, położonych na
peryferiach, które były projektowane bez jakiegokolwiek uczestnictwa i uprzedniego
postanowienia Magistratu, które w ogóle nie były przedstawione do zatwierdzenia i w ogóle
256

nie były zatwierdzone, i które o wiele łatwiej przeprowadzić na papierze niż w
rzeczywistości, jako że w licznych miejscach istniejące zabudowania przeszkadzałyby w
przeprowadzeniu tych ulic, w którym żadnej konieczności ze strony Magistratu nie było.
Regulacyjne linie mogą być w ogóle projektowane na planie, na który są wniesione wszystkie
istniejące zabudowania, aby w miarę możliwości unikać wyburzania ich i nie narażać miasta
na zbędne wydatki. Na planie zaś architekta Referowskiego w zewnętrznych peryferyjnych
kwartałach nie są pokazane prawie żadne zabudowania, podczas gdy w rzeczywistości są ich
całe setki. Obecny Architekt Miejski Mazurowski na wypadek proponowanych we
wskazanych kwartałach zabudowań ma opory przed nie wnoszeniem regulacyjnych linii ulic
[na plan], ponieważ są one pokazane na planie podpisanym przez Jaśnie Wielmożnego Pana i
stawia różne wymagania właścicielom, jak [na przykład] odstąpienie od frontu w głąb działki,
zmniejszenie szerokości i długości domu, jeśli jego część zachodzi przednią stroną lub rogiem
na linie regulacyjne, i tak dalej, co powoduje sprawiedliwe skargi właścicieli domów.
W związku ze wszystkim wskazanym powyżej mam zaszczyt prosić Jaśnie
Wielmożnego Pana, aby wyjaśnił mi, w celu przekazania architektowi i zainteresowanym
właścicielom domów, czy mogę uważać w przyszłości nowe granice miasta za obowiązujące,
a regulacyjne linie ulic za niezatwierdzone, tym bardziej, że w obowiązującym postanowieniu
z 20 lutego 1912 roku dosłownie wskazano: „nie oczekując sporządzenia i zatwierdzenia
regulacyjnych planów”, z czego wynika, iż zewnętrzne kwartały miasta zatwierdzonej
regulacji do tej pory nie posiadają.
Prezydent [podpis], Radny-Sekretarz [podpis]

k. 133
M. S. W., Rząd Gubernialny Piotrkowski, Wydział Budowlany, Referat Architektoniczny
Nr 99, 29 stycznia 1913 r., Piotrków
Do Prezydenta Miasta Piotrkowa.
W odpowiedzi na raport Jaśnie Wielmożnego Pana z 10 stycznia br. nr 1114 Pan
Naczelnik Guberni 21 stycznia br. podjął następującą uchwałę, aby wyjaśnić: 1) iż regulacja
ulic nie była brana pod uwagę przy rozszerzeniu zasad budowlanych na podmiejskie kwartały
i 2) iż w adnotacji z 20 marca 1912 roku na planie w ogóle nie ustanawia się nowych granic
miasta, a jedynie rozszerza się na niektóre podmiejskie zabudowania zasady, z
pozostawieniem jednakże tych podmiejskich okolic pod zarządem władz powiatowych, tj.
Naczelnika powiatu i powiatowego Inżyniera-Architekta. O czym Rząd Gubernialny
oznajmia Panu do wiadomości i dla kierowania się niniejszym.
Wice-Gubernator [podpis], Zastępca Gubernialnego Inżyniera [podpis]

257

GUBERNIA PŁOCKA
ARCHIWUM PAŃSTWOWE W PŁOCKU

258

1 X 2021-30 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Płocku, Akta Miasta Płocka, sygn. 11345
Akta Magistratu Gubernialnego Miasta Płocka
Referat II

O sporządzeniu zdjęcia miasta Płocka.
Rozpoczęto [brak daty], ukończono [brak daty].

k. 18 rv
M. S. W., Architekt miasta Płocka
Nr 121, 26 października 1882 r., Płock
Do Magistratu miasta Płocka.
W odpowiedzi na pismo z 8 października br. nr 11537 mam zaszczyt powiadomić, iż
zdjęcie miasta Płocka zostało przeze mnie całkowicie ukończone w terenie i plan na dniach
zostanie przedstawiony Gubernialnemu Inżynierowi w celu oznaczenia na nim nowej
regulacji, po czym pozostałe kopie planu i rejestry pomiarowe będzie można ukończyć w
przeciągu 2 lub 3 miesięcy; tak więc liczę na to, że wszystkie prace związane ze zdjęciem
miasta zostaną ukończone w styczniu przyszłego roku.
Opóźnienie w wykonaniu przeze mnie tych zadań było spowodowane granicznymi
sporami i [nieczytelne] właścicielami miejskich ziem, których rozstrzygnięcie wymagało
relatywnie długiego czasu.
P.O. Architekta miasta Płocka [podpis: Bałaziński]

k. 29 rv.
Ministerstwo Spraw Wewnętrznych, Rząd Gubernialny Płocki, Wydział Administracyjny,
Referat II
Nr 3684, 16 lipca 1884 r., Płock
W odpowiedzi na raport z 5 lipca 1883 r.
259

Do płockiego Magistratu miejskiego.
W trakcie sprawdzenia przez Wydział Budowlany Rządu Gubernialnego
sporządzonych przez miejskiego Architekta Bałazińskiego planów istniejącego położenia
miasta Płocka ujawniono różne błędy i opuszczenia, i w celu ich poprawienia plany te zostały
wydane przez Wydział Budowlany 4 lipca tego roku, zgodnie z prośbą Architekta
Bałazińskiego, najętemu przez niego prywatnemu geometrze Bajerowi, lecz do tej pory nie
zostały zwrócone Wydziałowi Budowlanemu.
W związku z tym Rząd Gubernialny poleca Magistratowi, aby przynaglił Architekta
Bałazińskiego do szybszego wykonania tych planów, jak również i do szybszego
sporządzenia planów ziem należących do Kasy Miejskiej oraz planów niwelacji wszystkich
głównych ulic i placów, ponieważ bez wszystkich tych dokumentów, a w szczególności bez
niwelacyjnych planów, nie można przystąpić do projektowania regulacji miasta Płocka.
Wice-Gubernator [podpis], Za Radnego [podpis], Starszy Prowadzący sprawę [podpis]

k. 44 rv.
Przysięgły Geometra II klasy K. L. Staszewski, zajmujący się zdjęciem miasta Płocka
9 czerwca 1888 r., nr 1
Do Magistratu miasta Płocka.
Zgodnie z poleceniem Rządu Gubernialnego Płockiego z 6 czerwca br. nr 413 mam
zamiar przystąpić w możliwie jak najkrótszym czasie do wypełnienia prac związanych ze
zdjęciem miasta Płocka i dlatego mam zaszczyt prosić Magistrat o wydanie mi zgodnie z
rezolucją zatwierdzoną przez Jaśnie Wielmożnego Pana 25 maja br.:
1. pomiarowych planów i rejestrów ziem i placów, należących do Kasy Miejskiej;
2. instrumentów niwelacyjnych, łańcucha pomiarowego;
3. pięćdziesięciu rubli (50 rub.) z kwoty za czerwiec na najem pracowników i zakup wiech
oraz kołków.
Przy czym uważam za swoją powinność donieść Magistratowi, iż do momentu
otrzymania wskazanych planów, instrumentów i pieniędzy nie będę w stanie przystąpić do
przeprowadzenia prac związanych ze zdjęciem miasta Płocka.
Geometra [podpis: Staszewski]

260

k. 53-54 rv.
Nr 2838, 13 czerwca 1889 r., Płock
Wydział Budowlany w piśmie z 17 kwietnia br. nr 257 przekazał Rządowi
Gubernialnemu sporządzone przez przysięgłego geometrę II klasy Staszewskiego dokumenty,
związane ze zdjęciem i sporządzeniem regulacyjnego planu miasta Płocka.
Przed rozpatrzeniem i dalszym skierowaniem sprawy regulacji miasta Płocka, w celu
uniknięcia w przyszłości możliwych nieporozumień, Rząd Gubernialny polecił Magistratowi
rozpatrzyć plan istniejącego położenia miasta Płocka, na którym zaznaczono ołówkiem
projektowane nowe kwartały, place, ulice, cmentarze, ubojnię itp. w obecności Członków
Magistratu przy udziale Miejskiego Architekta i dziesięciu obywateli miasta Płocka,
zaproszonych przez Prezydenta spośród kompetentnych osób nie patrząc na to, czy posiadają
one nieruchomości w mieście, i omówić sprawę według punktów wyłożonych w projekcie
nowej regulacji miasta Płocka, sporządzonym przez Gubernialnego Inżyniera Oraczewskiego
19 kwietnia br., a następnie decyzję Członków Magistratu, podjętą przy udziale
wspomnianych osób, przedstawić Rządowi Gubernialnemu w możliwie jak najkrótszym
czasie w związku z dużą wagą sprawy i tą okolicznością, iż na sporządzenie kopii istniejącego
położenia i projektowanego uregulowania potrzeba jeszcze do dwóch miesięcy. Plan
istniejącego położenia Płocka i projekt nowej regulacji, sporządzonej 19 kwietnia br., zostaną
dostarczone Magistratowi po zaproszeniu przez niego na wyznaczony termin przez geometrę
Staszewskiego, który podczas rozpatrzenia i omówienia projektu w Magistracie może
przedstawić zaproszonym na zebranie członkom dodatkowe wyjaśnienia w przypadku takiej
konieczności.
Geometra Staszewski przekaże także Magistratowi trzy oryginały planu ziem
miejskich, położonych poza granicami miasta wraz z rejestrami pomiarowymi i notatkami
objaśniającymi w celu przedstawienia ich, w przypadku takiej konieczności, Prokuraturze
Królestwa Polskiego dla [ułatwienia] rozpatrywania pozwów o bezprawnie zajęte ziemie
miejskie przez właścicieli sąsiadujących z nimi gruntów. Plany te powinny być
przechowywane w Magistracie w cynowej skrzynce pod kluczem na odpowiedzialność
Prezydenta miasta. Kopie planów, rejestrów, notatki objaśniające i obliczenia sieci
trygonometrycznej będą przechowywane w archiwum planów Wydziału Budowlanego Rządu
Gubernialnego. Pokwitowanie od Prezydenta na otrzymanie wspomnianych planów, rejestrów
i notatek objaśniających należy bezzwłocznie przekazać do Rządu Gubernialnego.
Niezależnie od tego należy polecić Miejskiemu Architektowi, aby bezzwłocznie sporządził: a)
informację o ilości działek podwórzowych i liczbie mieszkańców miasta obojga płci w
Płocku; b) opis topograficzny z wyjaśnieniem przyczyn, skłaniających do nowej regulacji
miasta Płocka; i takowe, wraz z podsumowaniem przedstawić Rządowi Gubernialnemu. W
celu kierowania się przy tym [podobnym] dokumentem posiadającym już Najwyższe
zatwierdzenie załączono niniejszym na wzór dla Architekta sprawę planu miasta Rypina. W
celu uniknięcia zaś mogących powstać nieporozumień między mieszkańcami miasta Płocka w
wyniku nieprawidłowego pojmowania sposobów realizacji projektowanego regulacyjnego
261

planu miasta Płocka, Rząd Gubernialny uważa, iż było by pożytecznym, aby Prezydent miasta
i członkowie Magistratu w mogących się zdarzyć takich wypadkach objaśniali mieszkańcom
miasta, iż nowy regulacyjny plan nie będzie wprowadzany zaraz po otrzymaniu Najwyższego
zatwierdzenia, a w bliżej nieokreślonym terminie w miarę opuszczania budynków
przeznaczonych pod projektowane ulice i place w wyniku ich złego stanu lub z innych
przyczyn, i za przyznaniem odszkodowania właścicielom za działki, które będą zajęte przez
nowe ulice i place ze środków kasy miejskiej na podstawie obowiązującego prawa.
Wice-Gubernator [podpis], Radny [podpis], Starszy Prowadzący sprawę [podpis]

k. 67-70 rv.
Projekt nowej regulacji Gubernialnego Miasta Płocka.
Stosując się do Instrukcji Ministerstwa Spraw Wewnętrznych, wydanej 10 marca 1870
r. odnośnie sporządzania planów regulacji miast mających zostać przedstawionymi do
Najwyższego zatwierdzenia, jak również odwołując się do zasad wytyczania ulic i placów w
miastach (rozdział 5, akapit I, par. 281 Ustawy Budowlanej, wyd. [nieczytelne] z 1881 r.) i do
innych zasad Policji Budowlanej, proponuje się, w celu nowej regulacji miasta utworzyć niżej
wyliczone kwartały, place i ulice:
1. W celu utworzenia jednolitej czwartej ściany Konstantynowskiego Placu Targowego, jak
również w celu przygotowania miejsca na nowe budynki w północno-wschodniej części
miasta planuje się wzdłuż Alei Miejskiej na odcinku od Rogatek Bielskich do zakrętu alei
utworzyć nowe kwartały, nadając szerokość ulicy (Alei Miejskiej) oddzielającej Rynek 15
sążni i granicę miasta oznaczoną literą L przeprowadzić wraz z drogą za tym kwartałem. Przy
tym od nowego placu targowego przeprowadzić dwie nowe ulice oznaczone literą B do nowej
granicy.
2. Projektuje się również wyznaczyć kwartał i przedłuży granicę miasta od Rogatek Bielskich
do Nowego Cmentarza i połączyć wskazaną granicę z Aleją Miejską między cmentarzami,
lecz nie wcześniej niż po zamknięciu istniejącego Nowego Cmentarza i przeniesieniu go w
inne miejsce.
3. W południowo-wschodniej części należy przeprowadzić nową ulicę, oznaczoną literą S,
zaczynając od Bulwaru Warszawskiego przy koszarach wojskowych Blumberga w prostej
linii do połączenia z ulicą Płońską i dalej, od ulicy Płońskiej wzdłuż innej linii prostej do
połączenia z Aleją Miejską w pobliżu litery a o szerokości 10 sążni.
4. Przedłużyć ulicę Więzienną w kierunku litery R do Alei Miejskiej do litery L; w przypadku
pożaru części domów, które blokują to połączenie, można będzie je tanio nabyć.
5. Przedłużyć ulicę Misjonarską w linii prostej do litery P przez ulice Królewiecką do nowej
granicy miasta, o szerokości 10 sążni.
262

6. Bulwar Warszawski, oznaczony literą T, od strony Urzędu Powiatowego wyprostować
naprzeciwko koszar Blumberga i poszerzyć do 11 sążni.
7. Poszerzyć ulicę Królewiecką od Alei Miejskiej do domu [nieczytelne] do szerokości 10
sążni; dalej ulicę Królewiecką od nowego placu targowego do ulicy Bielskiej wyprostować i
poszerzyć do 10 sążni, a na [jeszcze] dalszym jej przebiegu pozostawić szerokość 7,5 sążnia.
8. W celu odkrycia połączenia między Nowym Rynkiem i ulicą Więzienną należy
przeprowadzić nową ulicę oznaczoną literą K o szerokości 8 sążni.
9. Ulicę Bielską od Rogatek Bielskich do ulicy Królewieckiej od strony wschodniej poszerzyć
do 10 sążni; dalej ulicę Bielską od Więziennej do Starego Rynku od strony wschodniej także
do 10 sążni. W wyniku tego wyprostowania Żydzi będą zmuszeni w przypadku pożaru
pozostawić swoje ciasno zabudowane, nie mające praktycznie podwórzy nieruchomości.
10. W aspekcie sanitarnym i przeciwpożarowym konieczne będzie poszerzenie ulicy
Jerozolimskiej, oznaczonej literą Ž i ulicy Synagogalnej, oznaczonej literą V, do 10 sążni, a
wąską ulicę Niecałą należy zamknąć i odstąpić [utworzone w ten sposób działki
właścicielom] sąsiednich nieruchomości w celu utworzenia podwórzy z tym, aby pośrodku
każdego podwórza była brama umożliwiająca dostęp straży pożarnej na wypadek pożaru. W
chwili obecnej kwartały żydowskie do tego stopnia są gęsto zabudowane, iż wiele domów,
szczególnie przy ulicy Jerozolimskiej, nie ma podwórzy.
11. W celu utworzenia stałego połączenia między kwartałami żydowskimi, ulicą Szeroką a
ulicą Więzienną i nowym placem targowym Magistrat powinien nabyć prawa do swobodnego
przejścia i przejazdu w dzień i w nocy od spadkobierców Wysockiego przez bazar, istniejący
między ulicami Szeroką i Więzienną naprzeciwko Jerozolimskiej.
12. Ulicę Miejską planuje się poszerzyć przy rogu domu Mańkowskiego.
13. W celu utworzenia połączenia między Starym Rynkiem i ulicą Piekarską należy
przeprowadzić nową ulicę (litera Z) przez nieruchomości Kirsztejna i Westfala o szerokości
10 sążni i poszerzyć przy Starym Rynku do ulicy Dobrzyńskiej, i do stodół nad Wisłą poprzez
nabycie nieruchomości Janickiego.
14. Poszerzyć ulicę Gimnazjalną od strony wschodniej do 8 sążni.
15. Poszerzyć ulicę Piekarską (litera I) do szerokości 8 sążni.
16. Poprowadzić drogę (litera U) od ulicy Dobrzyńskiej do koszar wojskowych o szerokości 4
sążni.
17. Poszerzyć zaułek przy nieruchomości Masalskiego pomiędzy ulicami Dobrzyńską i
Zduńską do 5 sążni.
18. Wyprostować ulicę Zduńską.
19. Wyprostować ulicę Dobrzyńską i poszerzyć do 9 sążni.
263

20. Przeprowadzić nową ulicę po placu [nieczytelne] od Dobrzyńskiej do Nowej o szerokości
10 sążni.
21. Wyprostować ulicę Nową (litera A).
22. Przeprowadzić nową ulicę (litera M) od Nowej do Alei Miejskiej o szerokości 10 sążni.
23. Przeprowadzić nową ulicę zamiast maleńkiego zaułka przy kościele poreformacyjnym od
ulicy Więziennej do Alei Miejskiej o szerokości 10 sążni.
24. Przedłużyć ulicę Dominikańską do nowej granicy miasta i poszerzyć ją od ulicy
Królewieckiej do granicy miasta do 9 sążni.
Pozostawiony przy tej ulicy prywatny plac Pana Słupieckiego oddany został na wiadomych
warunkach Magistratowi w celu handlu świniami.
25. Poszerzyć do szerokości 5 sążni drogę od koszar Blumberga do ulicy Mostowej. Droga ta
jest niezbędna na wypadek zablokowania połączenia ulicą Mostową.
26. Poszerzyć ulicę prowadzącą do mostu do rogu domu spadkobierców Balińskiego do 7,5
sążnia ze zlikwidowaniem ogródka od strony Skweru Michajłowskiego.
27. Przy kamiennych schodkach wiodących od wyżej wspomnianej ulicy do Wisły
pozostawić nieruchomość Puternickiego, a nieruchomość leżącą za nim na stromym zboczu
zlikwidować.
Odnośnie uregulowania nadwiślańskiej części proponuje się:
28. Oddalić od rzeki Wisły kwartał, w którym znajduje się dom Górzyńskiego i ustanowić
tenże kwartał w granicach, oznaczonych ołówkiem z przeprowadzeniem drogi o szerokości 4
sążni.
29. Pozostawić łaźnię Kirûtina z jednym, znajdującym się przy niej murowanym domem;
pozostałe domy, porozrzucane po stromych zboczach należy zlikwidować.
30. Istniejący kwartał nazywany „Rybakami”, wybudowany na obsuwających się zboczach
przeznaczyć do zlikwidowania wraz z innymi domkami, położonymi w innych miejscach
zboczy na brzegu rzeki Wisły do samej granicy miasta.
31. Z lewej strony ulicy prowadzącej do mostu dom z [nieczytelne], jak również dom
należący do [nieczytelne], jako postawione na stromych, obsuwających się zboczach należy
przeznaczyć do wyburzenia.
32. Przedłużyć nadbrzeżną ulicę powyżej [nieczytelne] mostu do granicy miasta w pobliżu
cegielni Blumberga, a poniżej [nieczytelne] mostu – do prywatnego wodociągu
Świętosławskiego, a dokładnie do miejsca zaopatrującego koszary wojskowe w prywatnym
domu Wolf[..?].
264

Przy regulacji miast, zgodnie z obowiązującymi zasadami, cmentarze powinny być położone
w odległości nie mniejszej niż 100 sążni od granic miasta od strony wschodniej, a ubojnia –
poza granicami miasta w odległości nie bliższej niż 50 sążni i nie w pobliżu rzeki. W związku
z tymi zasadami projektuje się:
33. Planuje się w przyszłości, po zamknięciu istniejącego cmentarza ewangelickiego, miejsce
[dla tego cmentarza], oznaczone literą Ѳ przy cmentarzu prawosławnym, a dla cmentarza
katolickiego – miejsce obok cmentarza ewangelickiego oznaczone literą F.
Wszystkie ten cmentarze będą położone ze wschodniej strony miasta i będą miały oddzielną,
doprowadzoną do nich drogę.
34. Cmentarz żydowski projektuje się pozostawić w tym samym miejscu, a jedynie przesunąć
go na odległość 100 sążni od granicy.
35. Istniejącą ubojnię, która znajduje się w granicach miasta, należy zamknąć i przenieść w
miejsce oznaczone literą C w pobliżu drugorzędowej szosy prowadzącej do wsi Boryszewo.
36. Na koniec, proponuje się zamknąć szpitale Św. Trójcy i Św. Aleksego, i wybudować
nowy bezpłatny szpital za granicami miasta w miejscu oznaczonym literą H.
Płock, 17 kwietnia 1889 r.
Projektował Gubernialny Inżynier Radca Kolegialny [podpis: St. Oraczewski]

265

GUBERNIA RADOMSKA
ARCHIWUM PAŃSTWOWE W RADOMIU
266

1 X 2021-30 X 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Radomiu, Rząd Gubernialny Radomski, sygn. 2943
Akta Magistratu Gubernialnego Miasta Radomia
Referat I

O sporządzeniu regulacyjnego planu miasta Radomia.
Rozpoczęto 10 kwietnia 1894 r., ukończono [brak daty]

k. 1-3.
M. S. W., Rząd Gubernialny Radomski, Wydział Administracyjny, Referat Miejski
Nr 1360, 8 kwietnia 1894 r., Radom
Do Prezydenta miasta Radomia.
Zgodnie z rozporządzeniem Ministerstwa Spraw Wewnętrznych powinien zostać
sporządzony nowy regulacyjny plan miasta Radomia. Plan ten może zostać sporządzony na
dwa sposoby: z naniesieniem na niego granic wszystkich włości oddzielnie, lub też z
naniesieniem samych tylko ulic, placów miejskich, publicznych parków, niezabudowanych
działek i domów frontowych. W pierwszym wypadku prace związane ze sporządzeniem planu
będą nieporównywalnie bardziej skomplikowane i, w wyniku tego, również i droższe; w
sporządzeniu takiego planu będą zainteresowani głównie właściciele nieruchomości, którzy
przy okazji sporządzenia planu miasta i zdjęcia z natury granic należących do nich działek
mogliby uzyskać plan swoich posiadłości po znacznie niższej cenie w porównaniu do cen za
wykonanie oddzielnego zdjęcia; oprócz tego sam plan miasta stanowiłby niepodważalne
udokumentowanie granic włości. Jednakże sporządzenie takiego planu może być wykonane
jedynie w wypadku, jeśli obywatele miasta (właściciele nieruchomości) wyraziliby zgodę
wzięcia na siebie niezbędnych dla tego celu wydatków. W związku z tym Rząd Gubernialny
poleca Jaśnie Wielmożnemu Panu, aby uzgodnił ze wszystkimi obywatelami miasta, czy
zgadzają się na to, aby:
1) nowy regulacyjny plan miasta został sporządzony z naniesieniem na niego granic
wszystkich prywatnych nieruchomości;

267

2) prace związane ze sporządzeniem wspomnianego planu były przeprowadzone przez
miejscowego przysięgłego geometrę II klasy Borowskiego w cenie wyłożonej w załączonych
do tego projektu warunkach jego wykonania;
3) wydatki w tej części, w jakiej będą one należne za wymierzenie każdej z nieruchomości,
zostały poniesione przez jej właściciela.
W przypadku wyrażenia zgody przez miejscowych obywateli na sporządzenie takiego
planu należy zaproponować im wybranie spośród swojego grona kilku przedstawicieli i
nadanie im pełnomocnictwa na drodze formalnej, aby te osoby były upoważnione do
uczestnictwa w pracach specjalnej Komisji, która zostanie powołana w celu podpisania
umowy z geometrą, wskazania należnych do naniesienia na plan granic obszaru i gruntów
miasta oraz do nadzorowania terminowego i prawidłowego wypełnienia warunków
wspomnianej umowy po zatwierdzeniu jej przez Ministerstwo.
O powyższym poleca się Panu w możliwie krótkim czasie donieść Rządowi
Gubernialnemu.
Wice-Gubernator [podpis], Radny [podpis], Starszy Prowadzący sprawę [podpis]

k. 55.
M. S. W., Prezydent Gubernialnego Miasta Piotrkowa
Nr 9807, 11 czerwca 1899 r., Piotrków
Do Magistratu miasta Radomia.
W celu omówienia kwestii wybudowania w mieście Piotrkowie wodociągów uznano
za celowe uprzednie zebranie opinii dotyczących warunków, według których zostały
utworzone wodociągi w innych prowincjonalnych miastach tutejszego kraju.
Ponieważ, o ile mi wiadomo, podobne instalacje znajdują się już w mieście Radomiu,
mam zaszczyt najpokorniej prosić Magistrat miasta Radomia, aby nie odmówił przekazania
mi w możliwie krótkim czasie kopii zawartego w tej sprawie kontraktu, a także, aby
przedstawił swoją opinię odnośnie napotkanych przeszkód i wątpliwości, jeśli takowe
wystąpiły podczas realizacji tego kontraktu.
Prezydent [podpis], Radny-Sekretarz [podpis]

268

k. 110-114.
M. S. W., Inżynier i Architekt Miasta Radomia
Radom, 24 maja 1900 r., nr 91
Do Magistratu miasta Radomia.
Zwracając w wyniku polecenia Magistratu z 28 kwietnia 1900 r. nr 5855 przekazane
mi dwa egzemplarze planu miasta Radomia, sporządzone na podstawie kontraktu zawartego z
Inżynierem Arnoldem Bronikowskim, mam zaszczyt oznajmić, co następuje.
Aby możliwym było przeprowadzenie sprawdzenia planu miasta w tak krótkim
terminie, wybrałem [do sprawdzenia] [nieczytelne] niektóre kwartały i ulice miasta,
wymierzyłem i porównałem ze sporządzonym planem, otrzymując rezultat zadowalająco
zgodny z rzeczywistością. Dlatego w mojej opinii zdjęcie planu ogółem zostało wykonane
przez Biuro Techniczne Inżyniera Bronikowskiego zadowalająco.
Odnośnie szczegółów, które powinny zostać wniesione na plan zgodnie z Instrukcją
wydaną przez Komitet Techniczno-Budowlany Ministerstwa Spraw Wewnętrznych 10 marca
1870 r. i par. 1 kontraktu, mam zaszczyt zwrócić uwagę na poniższe braki i nieścisłości:
1. Na planie nie zostały uwzględnione place z projektowanymi na nich budynkami, należące
do Soboru Prawosławnego, położone na rogu ulicy Szerokiej i placu Soborowego.
2. Główny budynek więzienia nie został naniesiony na plan, a jedynie [naniesiono] starą
cerkiew, łaźnię i stodołę.
3. Nie uwzględniono na planie jednego z budynków na terenie nieruchomości szpitala Św.
Kazimierza.
4. Nie są zaznaczone miejskie studnie.
5. Nie zaznaczono (za wyjątkiem budynku stacji) budynków i kierunku torów rządowej linii
kolei żelaznej, jak również i południowej granicy ziem kolei; w liczbie budynków kolei
żelaznej znajdują się: stacja towarowa z przylegającymi zabudowaniami, domy dla
pracowników kolei, ogród, duży [warsztat?] remontowy taboru kolejowego, budynek dla
parowozów, pompy, stodoła i inne.
6. Nie naniesiono na plan będącego w budowie budynku nowego kościoła katolickiego, a
jedynie tylko sam plac kościelny.
7. Nie uwzględniono na planie (za wyjątkiem głównego) wszystkich budynków rządowego
winnego składu spirytusu.
8. Nie w pełni i niejasno są zaznaczone budynki i podwórza przy kościele bernardyńskim.

269

9. Nie oznaczono na planie dużego kanału, przechodzącego od mostu kolei żelaznej za
stodołą przez nieruchomości [Krzyżniewicza i Salwika?] w poprzek ulicy Dworcowej i
Dymitryjewskiej, jak również kanału wzdłuż ulicy Podjazdowej przy stacji kolei żelaznej.
10. Kierunek i załomy strumyka, płynącego od Rogatek Kozienickich do szosy Warszawskiej
są ukazane na planie niezgodnie z rzeczywistością, oraz nie wskazano rozlewiska wiosennych
wód (zgodnie z wymaganiami par. 9 pkt. a Instrukcji); podobne nieścisłości zauważyć można
w kreśleniu na planie brzegów i załomów rzeki Mlecznej przy starym ogrodzie.
11. Nie uwzględniono na planie miejsca pod nazwą „Barka” za cmentarzem katolickim, które
należy do miasta.
12. Nie oznaczono na planie granic części prywatnych nieruchomości, przylegających do ulic,
placów i dróg.
13. Przy nowym ogrodzie miejskim pokazano na planie od strony ulicy Michajłowskiej
kamienne ogrodzenie, którego nie ma w rzeczywistości; nie oznaczono zaś kamiennego
ogrodzenia istniejącego od strony ulic Lubelskiej, Dymitryjewskiej i Wysokiej.
14. Nie oznaczono na planie wszystkich istniejących ulicznych mostków, brakuje ich wielu.
15. Nie oznaczono budynku i działki podwórzowej fabryk i zakładów: „Marywil”, huty szkła,
garbarni Karscha i Wickenhagena (par. 9 pkt. v Instrukcji).
16. Zgodnie z par. 9 pkt. b Instrukcji na planie powinny być wskazane istniejące murowane i
drewniane kwartały, bez oznaczenia działek podwórzowych, należących do prywatnych
właścicieli, za wyjątkiem działek i budynków, znajdujących się w kwartałach w granicach,
jak i poza granicami miasta; działki i budynki te powinny być oznaczone na planie, a
wymaganie to również nie jest wypełnione.
Przy tym uważam za swoją powinność donieść, iż skalę 50 sążni na 1 cal, w której
został sporządzony plan miasta dla tak ważnego celu jak regulacja miasta, z [nieczytelne]
wodociągów, kanalizacji i oświetlenia elektrycznego uznaję za zdecydowanie zbyt mało
dokładną, a plan w tej skali w celu prowadzenia prawidłowego zarządzania miastem jest mało
przydatny. Na potwierdzenie mojego zdania mogę przywołać przykład miasta Warszawy, w
którym również na początku sporządzony był plan w takiej skali o podobnej szczegółowości,
w wyniku czego, aby na jego podstawie zrealizować projekt elektryfikacji i wodociągów,
przyszło miastu wydać ponad 200 000 rub. na sporządzenie szczegółowego planu w mniejszej
skali.
W par. 7 Instrukcji wskazano, iż nie dopuszcza się dla planów regulacyjnych miast
skali większej niż 50 sążni na cal, a zmniejszenie skali jest przewidziane w zasadach
Instrukcji i uzależniono je od miejscowych warunków. Plan miasta Radomia dla wyżej
wspomnianych celów w mojej opinii powinien być sporządzony w skali nie większej niż 20
sążni na cal; na takim planie możliwe jest oznaczenie wszystkich szczegółów, jak również
270

możliwe jest określenie małych działek, które trzeba będzie wykupić pod regulację ulic i
placów, lub też przekazać przez miasto w użytkowanie prywatnym właścicielom.
Odnośnie regulacji ulic miasta mam zaszczyt donieść, iż przybliżona regulacja ulic i
placów, jak również nowo projektowane ulice zostały naniesione przeze mnie na plan
ołówkiem.
Regulacja miasta i wytyczenie nowych ulic w miastach wiążą się zazwyczaj z dużymi
utrudnieniami i także z wydatkami kapitału kasy miejskiej, dlatego też projektowanie
regulacji i wyznaczenie nowych ulic powinno być przeprowadzone bardzo uważnie i stanowi
nielekkie zadanie, w celu pomyślnego zrealizowania którego moim zdaniem, zgodnie z par. 4
kontraktu, koniecznym jest powołanie miejskiej Komisji z udziałem zaproszonych techników
i wybranych obywateli miasta. Komisja ta po wszechstronnym omówieniu sprawy sporządzi
protokół z umotywowaniem proponowanej regulacji, [przebiegu] granic miasta i nowych ulic,
i na jego podstawie będę mógł ostatecznie wnieść na plan projektowane przez Komisję
propozycje.
Przy tym mam zaszczyt dodać, iż po należytym omówieniu wszystkich kwestii
związanych z planem miasta Radomia i po uzupełnieniu go zgodnie z wymaganiami
Instrukcji, oryginał planu zatwierdzam.
Cywilny Inżynier [podpis]

k. 163-165.
Kopia. Protokół z 24 sierpnia 1901 r.
Zgodnie z par. 2 kontraktu, zawartego przez Magistrat miasta Radomia z Biurem
Technicznym Bronikowskiego na sporządzenie regulacyjnego planu miasta Radomia
wskazane były przez Magistrat na miejscu, przy udziale miejskiego Inżyniera-Architekta 18
lipca 1899 r. osobie upoważnionej przez Biuro, tj. geometrze Pauli, granice miejskich ziem na
obszarze 1 wiorsty od miasta i wszystkie znajdujące się w tych granicach działki, place i
budynki: rządowe, miejskie i publiczne, z czego sporządzony został protokół, kopia którego
wraz z opisem budynków została przekazana do Biura Bronikowskiego 20 lipca 1899 r. w
piśmie nr 9025.
Co zaś tyczy się wskazania granic miejskich, tj. granic obszaru miasta , które powinny
być objęte działaniem zasad Policji Budowlanej, to takie do chwili obecnej nie zostały
dokładnie ustalone.
Obecnie, posługując się planem sporządzonym przez Biuro Bronikowskiego z natury
Prezydent miasta wraz z Radnymi magistratu przy udziale Miejskiego Architekta, po
omówieniu kwestii granicy miejskiej, zadecydowali o następującym jej określeniu.

271

Za początek zamkniętego wieloboku, który tworzy granica miejska, przyjęto punkt na
granicy wsi Zamłynie i ziem miasta Radomia w pobliżu miejskiego budynku stajni
„Mleczna”, oraz ziem folwarku Kontur. Z tego punktu granica kieruje się równolegle do
państwowej szosy Kieleckiej na południowy wschód, do mostu na rzece Mlecznej. Następnie
granicę miejską stanowi koryto rzeki Mlecznej w kierunku północno-wschodnim do miejsca,
w którym do tej rzeki wpada strumyk płynący od wsi Dzierzków. Strumyk ten stanowi
granicę miasta na jej dalszym przebiegu, po przecięciu szosy Warszawskiej i szosy
Kozienickiej do zetknięcia ze wschodnią granicą ulicy Wysokiej, gdzie znajduje się jej
koniec. Od wspomnianego końca granica miasta kieruje się na południe po wschodniej stronie
ulicy Wysokiej do przecięcia z państwową szosą – traktem Lubelskim, którego północna
strona stanowi przedłużenie granicy miasta do przecięcia ziem Drogi Żelaznej IwanogrodzkoDąbrowskiej. W dalszym kierunku granicę miasta stanowi północna granica ziem Drogi
Żelaznej Iwanogrodzko-Dąbrowskiej do granicy łąk majorackiego folwarku Mariacka, [skąd
biegnie] łamaną linią wzdłuż kopców do przecięcia z zachodnią granicą ulicy Podjazdowej,
następnie po zachodniej stronie tej ulicy na północ do początku ulicy Długiej, skąd granica
skręca na północny-zachód do granicy ulicy Długiej, do miejsca naprzeciwko ulicy
Kościelnej, stanowiącego granicę ziem majorackiego folwarku Mariacka. Od wspomnianego
punktu granicę miasta stanowi wyznaczona kopcami granica ziem folwarku Mariacka na
północny zachód do ulicy Górka Mariacka, skąd [biegnie] po wspomnianej ulicy na północ ze
skrętem na zachód linią łamaną wzdłuż granicy ziem wsi i folwarku Mariackich do ulicy
Starokrakowskiej naprzeciwko rogu nieruchomości szpitala żydowskiego. Następnie granica
skręca na południe po zachodniej stronie drogi do końca ziem należących do dozoru bożnicy.
Z tego miejsca [biegnie] na południowy zachód, przecinając kolej dojazdową do zakładów
Karscha, do zachodniej granicy huty szkła, z tego miejsca skręca na północ wzdłuż granicy
ziem tej huty, przecinając ulicę Nowy Świat, w prostym kierunku zachodnią granicą huty
szkła do skrzyżowania drogi przechodzącej koło zakładów Karscha. Od tego miejsca w linii
prostej na północ do przecięcia rzeczki Mlecznej w punkcie, w którym wpada do niej kanał,
stanowiący granicę ziem wsi Zamłynie i, na koniec, wzdłuż kanału do punktu, z którego
rozpoczęto opis.
Prezydent [podpis], Radni [podpisy], Miejski Inżynier-Architekt [podpis]

272

GUBERNIA WARSZAWSKA
ARCHIWUM PAŃSTWOWE W TORUNIU,
ODDZIAŁ WE WŁOCŁAWKU

273

11 X 2021-30 X 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. ROSYJSKIEGO – Justyna Danik

AP w Toruniu, Oddział Włocławek, sygn. 1
Akta Miasta Włocławka
Wydział Administracyjny

O przyłączeniu do miasta przedmieścia
– rządowego majątku Zazamcze.
Rozpoczęto 1 marca 1875 r., ukończono w 1909 r.

[jednostka bez paginacji]

Dziennik z posiedzenia Rządu Gubernialnego Warszawskiego. Wydział Administracyjny,
Referat 4. Nr sprawy 281/75 r. 8 października 1888 r.
W sprawie zatwierdzenia wyliczeń, sporządzonych przez Zarząd Majątków Państwowych w
związku z roszczeniami skarbca wobec miasta Włocławka za przekazaną temu miastu w
wieczyste użytkowanie część majątku Zazamcze.
Przewodniczył: Gubernator; Udział wzięli: Wice-Gubernator
Wysłuchano: Zarząd Majątków Państwowych Guberni Warszawskiej, Piotrkowskiej,
Kaliskiej i Płockiej w piśmie z 24 sierpnia br. nr 7757 przekazał rozliczenie związane z
roszczeniami skarbca pod adresem miasta Włocławka za przekazaną temu miastu w 1851 r. w
wieczyste użytkowanie część rządowego majątku Zazamcze. Zgodnie z tym wyliczeniem, za
14 składników majątkowych, przekazanych w wieczystą dzierżawę, a także za przekazane
miastu budynki należy się skarbcowi od włocławskiej kasy miejskiej tytułem zaległości spłaty
kanonu za okres od 20 maja (1 czerwca) 1851 r., tj. od dnia przekazania miastu tych
składników majątkowych, do końca bieżącego 1888 roku kwota 15252 rub. 20 kop. W tej
kwocie zawiera się: 11042 rub. 60 kop. zaległości w spłacie dochodu kanonu za czas od 20
maja (1 czerwca) 1851 r. do 28 października (9 listopada) 1866 r., tj. do momentu wydania
Najwyższego ukazu o zniesieniu w miastach stosunków dziedzicznych, którym te dwa
składniki majątkowe zostały objęte i dlatego dochód z nich należy się skarbowi tylko do dnia
wydania tego ukazu; 2190 rub. za przekazane miastu budynki i 2019 rub. 54 kop. za trzy
składniki, które nie zostały objęte działaniem wspomnianego ukazu i znajdują się do chwili
obecnej w bezpośredniej gestii miasta, i dlatego też zaległość w spłacie kanonu z tych
składników majątkowych została wyliczona do końca bieżącego 1888 r.; łącznie zaś, jak
274

wyżej wspomniano – 15252 rub. 20 kop. Oprócz wskazanej kwoty skarbcowi należy się
również od miasta Włocławka wpłata za przekazane miastu w 1851 r. ziarna zbóż na zasiew,
a dokładnie: 1 korzec pszenicy, 5 korców żyta, 1 korzec i 8 garnców jęczmienia, 1 korzec i 24
garnce owsa, i 8 garnców gryki, oraz, zgodnie z postanowieniem byłej Rządowej Komisji ds.
Finansów z 27 lutego 1821 r. nr 59, wpłata wpisowa, która nie została wpłacona do skarbca
przez miasto w momencie przyjęcia wieczystej dzierżawy. Wartość ziaren zbóż na zasiew
zgodnie z oznajmionymi przez Magistrat miasta Włocławka cenami targowymi na 1851 r.
Zarząd określił na 24 rub. 54,5 kop., zaś wysokość opłaty wpisowej, na podstawie par. 3
przywołanego postanowienia Komisji ds. Finansów, powinna równać się wartości kanonu za
cztery lata, a ponieważ kanon ten został określony na 813 rub. 33 kop. rocznie, to po
odliczeniu 5% tytułem spłaty podatku uzyskano 772 rub. 66,5 kop.; pomnożona czterokrotnie
ta ostatnia wartość da kwotę wpłaty wpisowej w wysokości 3090 rub. 66. kop., które powinny
być wpłacone przez miasto na rachunek skarbca wraz z zaległościami w spłacie kanonu.
Dlatego też Zarząd Majątków Państwowych określił roszczenia skarbca skierowane do
Włocławka [za okres] do 1 stycznia 1889 r. łącznie na osiemnaście tysięcy trzysta
sześćdziesiąt siedem rubli czterdzieści i pół kopiejki (18367 rub. 40,5 kop.), a dokładnie:
15252 rub. 20 kop. tytułem zaległości spłaty kanonu i wartości budynków, 24 rub. 54,5 kop. –
wartość ziarna na zasiew, 3090 rub. 66 kop. – wpłata wpisowa = 18367 rub. 40,5 kop.
Następnie, biorąc pod uwagę, iż miasto Włocławek zwróciło się z prośbą o wykup kanonu z
pozostających do dnia dzisiejszego w gestii miasta trzech składników majątkowych,
podlegających wieczystej dzierżawie, na podstawie posiadających Najwyższe zatwierdzenie z
5 lutego z 1869 r. zasad wykupu majątków będących w wieczystej dzierżawie, a dokładnie: 1)
z części ziem majątku Zazamcze – kanon: 35 rub. 62 kop. rocznie; 2) podatku za zimowanie
łodzi na rzece Zgłowiączce – 17 rub. 85 kop.; 3) dochodu z wyspy na rzece Wiśle – 22 kop.; a
łącznie z tych trzech składników – 53 rub. 69 kop. kanonu rocznie, i, aby spełnić prośbę
miasta Włocławka, należy przywołaną kwotę kanonu w wysokości 53 rub. 69 kop. na
podstawie wskazanych zasad pomnożyć przez 25, ponieważ skarbcowi nie przysługuje prawo
do spłaty i zwiększenia kanonu, i dlatego też kwota wykupu kanonu i praw dziedzicznych
skarbca stanowi jeden tysiąc trzysta czterdzieści dwa ruble dwadzieścia pięć kopiejek [1342
rub. 25 kop.], po spłacie których miasto nabędzie prawo pełnej własności wspomnianych
składników majątkowych. W ten sposób dla ostatecznego rozrachunku ze skarbcem w
związku z wieczystą dzierżawą składników majątkowych części rządowego majątku
Zazamcze Włocławek zobowiązany jest [za okres] do 1 stycznia przyszłego 1889 r. wpłacić
do skarbca dziewiętnaście tysięcy siedemset dziewięć rubli sześćdziesiąt pięć i pół kopiejki
(19709 rub. 65,5 kop.), tj. kwotę stanowiącą roszczenie skarbca wraz z opłatą wykupu
składników majątkowych znajdujących się obecnie w wieczystej dzierżawie miasta, po czym
zostanie wydane odpowiednie rozporządzenie o wysokości rachunku skarbca włocławskiego
tytułem zaległości kanonu w łącznej sumie należnej za rok od miasta Włocławka. W związku
z powyższym Zarząd Majątków Państwowych prosi o oznajmienie, czy Rząd Gubernialny
zgadza się na sporządzone przez Zarząd wyliczenie roszczeń skarbca od miasta Włocławka na
kwotę 18367 rub. 40,5 kop. na okoliczność przedstawienia tego rozliczenia Ministerstwu
Majątków Państwowych do zatwierdzenia i, niezależnie od tego, na wyproszenie zgody tego
Ministerstwa na wykup kanonu z wspomnianych wyżej trzech składników majątkowych w
275

części folwarku Zazamcze. Wspomniane wyliczenia zostały przekazane pod decyzję
włocławskiego Magistratu, który, uznając je za sporządzone prawidłowo na kwotę 18367 rub.
40,5 kop. za czas od 20 maja (1 czerwca) 1851 r. do 1 stycznia 1889 r., prosi o wypłatę dla
skarbca ze środków miasta. Oprócz tego wspomniany Magistrat, uznając za korzystny dla
kasy miejskiej wykup na jej rzecz znajdujących się w wieczystej dzierżawie miasta trzech
składników majątkowych, a dokładnie: 1) części ziem folwarku Zazamcze – kanon: 35 rub.
62 kop. rocznie; 2) opłaty za zimowanie łodzi na rzece Zgłowiączce – 17 rub. 85 kop.; 3)
dochodu z wyspy na Wiśle – 22 kop.; za które, na podstawie posiadających Najwyższe
zatwierdzenie zasad z 5 lutego 1869 r. należy się skarbcowi łączna kwota wykupu w
wysokości 1342 rub. 25 kop., prosi o asygnowanie skarbcowi również tej sumy, a także o
zatwierdzenie prawa pełnej własności dla miasta na znajdujące się do tej pory w wieczystej
dzierżawie składniki majątkowe.
Sprawozdanie: Z akt Rządu Gubernialnego wynika: 1) część rządowego majątku Zazamcze,
za zgodą byłej Komisji Rządowej ds. Wewnętrznych z jednej strony, i byłej Komisji
Rządowej ds. Finansów i Skarbca z drugiej strony, na mocy postanowienia tej ostatniej,
została przekazana Włocławkowi aktem sporządzonym 20 maja (1 czerwca) 1851 r. w
wieczystą dzierżawę w celu poszerzenia terytorium tego miasta za wpłatą do skarbca
corocznego czynszu w wysokości 813 rub. 33 kop.; 2) czynsz ten nie był spłacany przez
miasto z powodu braku sporządzenia przez Urząd Finansowy ostatecznych rozrachunków
oraz w związku z tym, iż niektóre składniki majątkowe na mocy Najwyższego ukazu były
zwolnione w miastach ze stosunków dziedzicznych; 3) w celu szczegółowego rozpatrzenia tej
sprawy i podsumowania wszystkich składników majątkowych, znajdujących się w
wieczystym użytkowaniu miasta Włocławka Rząd Gubernialny oddelegował swojego
urzędnika Adamieckiego na miejsce do miasta Włocławka, po czym wszystkie sporządzone w
związku z tą sprawą dokumenty objaśniające zostały przekazane przez Rząd pod rozpatrzenie
Warszawskiego Skarbca, który, nie przystępując do rozpatrzenia tej sprawy, przekazał ją w
związku z przynależnością do Zarządu Majątków Państwowych; 4) w sprawie wykupu przez
miasto Włocławek części rządowego majątku Zazamcze Kancelaria Warszawskiego
Generała-Gubernatora 23 sierpnia 1888 r. wystosowała pismo nr 9706, żądając bliższych
wyjaśnień.
Podstawa prawna: Zasady posiadające Najwyższe zatwierdzenie z 5 lutego 1869 r. o wykupie
majątków podlegających wieczystej dzierżawie.
Postanowiono: W związku z wyłożonym powyżej, Rząd Gubernialny, zgodnie z decyzją
włocławskiego Magistratu postanowił: 1. Sporządzone przez Zarząd Majątków Państwowych
wyliczenia roszczeń skarbca wobec miasta Włocławka za przekazaną temu miastu w
wieczyste użytkowanie część rządowego majątku Zazamcze uznać za prawidłowe na kwotę
osiemnastu tysięcy trzystu sześćdziesięciu siedmiu rubli czterdziestu i pół kopiejek (18367
rub. 40,5 kop.), a następnie, wraz z przekazaniem kopii niniejszego postanowienia prosić
Zarząd Majątków Państwowych o przedstawienie tego rozrachunku Ministerstwu Majątków
Państwowych do zatwierdzenia, a niezależnie od tego prosić o pozwolenie tego Ministerstwa
na wykup kanonu z pozostałych po dzień dzisiejszy w gestii miasta trzech podlegających
276

wieczystej dzierżawie składników majątkowych, a dokładnie: 1) części ziem folwarku
Zazamcze w kwocie 35 rub. 62 kop. rocznie; 2) podatku za zimowanie łodzi na rzece
Zgłowiączce – 17 rub. 85 kop.; 3) dochód z wyspy na rzece Wiśle – 22 kop., za łączną kwotę
tysiąca trzystu czterdziestu dwóch rubli dwudziestu pięciu kopiejek (1342 rub. 25 kop.) na
podstawie zasad posiadających Najwyższe zatwierdzenie z 5 lutego 1869 r. o wykupie
znajdujących się w wieczystej dzierżawie składników majątkowych; 2. Kopię niniejszego
postanowienia przekazać Kancelarii Warszawskiego Generała-Gubernatora w odpowiedzi na
pismo z 23 sierpnia br. nr 9706.
Oryginał z należnymi podpisami.
Za zgodność z oryginałem: P.O. Starszego Prowadzącego sprawę [podpis]

Ukaz Jego Imperatorskiej Mości Samowładcy Wszechrusi od Warszawskiego Rządu
Gubernialnego do włocławskiego Magistratu. Nr 9042
Zgodnie z Ukazem Jego Imperatorskiej Mości Rząd Gubernialny wysłuchał: Magistrat
miasta Włocławka w protokole z posiedzenia z 31 lipca br. prosi o pozwolenie na wypłacenie
z miejscowej kasy miejskiej dla skarbca zaległości czynszu związanego z wieczystą
dzierżawą części rządowego majątku Zazamcze za lata 1903-1909 w kwocie 357 rub. 7 kop.
oraz kary za opóźnienie w płatności w wysokości 121 rub. 52 kop. [za okres] do 1 września
br., łącznie 478 rub. 59 kop., i o zatwierdzenie, od 1 stycznia 1910 r., stałych wydatków w
kwocie 51 rub. 1 kop. rocznie na spłatę tego czynszu. Z protokołu z posiedzenia oraz z akt
Rządu Gubernialnego wynika, iż: 1) majątek rządowy Zazamcze, znajdujący się w wieczystej
dzierżawie miasta Włocławka na mocy Najwyższego ukazu z 28 października 1866 r.,
przeszedł na własność wspomnianego miasta, za wyjątkiem części tego majątku, składającej
się z trzech składników majątkowych: a) części ziem w Zazamczu, b) podatku za zimowanie
łodzi na rzece Zgłowiączce, v) wyspy na rzece Wiśle, niepodlegających działaniu
Najwyższego ukazu i, jak wcześniej, pozostających w wieczystej dzierżawie miasta za spłatą
czynszu w wysokości 51 rub. 1 kop. rocznie; 2) poleceniem Rządu Gubernialnego z 22
grudnia 1903 r. nr 20533 zezwolono włocławskiej kasie miejskiej, aby wpłaciła czynsz za
część majątku Zazamcze, przekazaną na własność miasta po 28 października 1866 r. i za
część tego majątku, pozostającą w dzierżawie miasta do 1 stycznia 1903 r., zaś o wykonaniu
płatności za czynsz w wysokości 51 rub. 1 kop. za pozostałą część majątku w kolejnych
latach w piśmie Rządu Gubernialnego nic nie wspomniano, i dlatego też w chwili obecnej
wykazana zostaje zaległość po stronie włocławskiej kasy miejskiej za lata 1903-1909 w
kwocie 357 rub. 7 kop. wraz z karą [za okres] do 1 września 1909 r. w wysokości 121 rub. 52
kop.
Sprawozdanie: dodatkowy rejestr miasta Włocławka z 1909 r. został zamknięty z deficytem w
wysokości 4083 rub. 81,5 kop. Podstawa prawna: art. 35 Komitetu Urządzającego Królestwa
Polskiego (Zbiór praw t. II wyd. z 1892 r.).
277

Postanowiono: W związku z powyższym Rząd Gubernialny postanawia: zezwolić
włocławskiej kasie miejskiej wspomnianą zaległość czynszu za część majątku Zazamcze
pozostającą w wieczystej dzierżawie miasta Włocławka za lata 1903-1909 w kwocie 357 rub.
7 kop. oraz karę za opóźnienie płatności czynszu za okres do 1 września 1909 r. w kwocie
121 rub. 52 kop., czyli łącznie czterysta siedemdziesiąt osiem rubli pięćdziesiąt dziewięć
kopiejek wpłacić na rzecz skarbca z wniesieniem tego wydatku do rejestru miasta, a także
zezwolić tejże kasie na coroczne wydatkowanie 51 rub. 1 kop. na spłatę tego czynszu od 1
stycznia 1910 r., z wniesieniem go do należnego rejestru miejskiego. O czym wysłać ukaz
włocławskiemu Magistratowi miejskiemu do wykonania.
Warszawa, 22 września 1909 r.
Oryginał podpisali: P.O. Radnego Žukov”, za Starszego Prowadzącego sprawę Winnicki i
Zastępca Prowadzącego Sprawę A. Petrov”.
Za zgodność z oryginałem: Prezydent miasta [podpis]
Sprawdzał: Sekretarz [podpis]

278

MATERIAŁY KONTEKSTOWE
PLANOWANIE MIAST NA TERENIE WIELKIEGO KSIĘSTWA
POZNAŃSKIEGO W GRANICACH
II RZESZY NIEMIECKIEJ
WYBÓR MATERIAŁÓW Z ARCHIWUM PAŃSTWOWEGO W POZNANIU
I ARCHIWUM PAŃSTWOWEGO W KALISZU

mapa: https://cyryl.poznan.pl/kolekcja/wielkie-ksiestwo-poznanskie-mapy-ze-zb-ptpn/

279

NCN MINIATURA 5
1 X 2021-20 IX 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. NIEMIECKIEGO – Izabela Karbownik

ARCHIWUM PAŃSTWOWE W POZNANIU,
Akta gmin przyłączonych do miasta Poznania
sygn. 45

Acta des Gemeindevorstandes zu Glowno
betreffend
Bebauungs und Fluchtlinienplan
Rozpoczęto 1 czerwca 1901, ukończono [brak daty, ok. 1913]

k. n. n. [ jednostka bez paginacji]
Królewski
Prezydent Rządowy
(Der Königliche
Regierungs-Präsident)
J. No 3735/06 I A. 2.

Poznań (Posen), 0. 1, dnia 5 czerwca 1906 r.

Sprawozdanie z dnia 29 marca 1906 r. A 738, dotyczące planu zabudowy
dla G l o w n o (Główna).
Kwestionowane przez Komendanturę Królewską punkty w planie zabudowy zostaną
w międzyczasie rozwiązane poprzez podjęcie uchwały gminy lub poprzez ograniczenie planu
do obszaru gminy położonego po tej stronie Kolei Poznańsko-Toruńskiej (Posen-Thorner
Bahn). Ponadto punkty te nie mają obecnie takiego znaczenia, aby wydłużać postępowanie
ustalające z powodu trwających jeszcze negocjacji nad nimi.
Dlatego uniżenie proszę Waszą Wielmożność o zlecenie pozostałych czynności
zgodnie z treścią Waszego pisma.
Całkowicie nieporęczny format planów, jak już się okazuje, w dłuższej perspektywie
uniemożliwi zachowanie ich w nienaruszonym stanie. Proszę o zlecenie gminie, aby zgodnie
z § 12 postanowień ministerialnych w sprawie wytyczania linii zabudowy i planów zabudowy
z dnia 28 maja 1876 r. (Dziennik Ministerialny str. 131) plany zostały podzielone na
280

fragmenty o wymiarach maksymalnie 50 cm : 66 cm, które będzie można połączyć ze sobą w
sposób umożliwiający składanie.
podpisano: podpis
Do pana naczelnika powiatu Poznań (Posen) - Wschód tutaj.
J. No 1276/06 A.

Poznań (Posen). dnia 2 lipca 1906 r.

Odpis niniejszego pisma otrzymuje Zarząd Gminy do dalszych zarządzeń. Dołączam wyciąg
z mojego sprawozdania z dnia 29 marca 1906 r., dotyczącego korekty planu.
Po załatwieniu sprawy należy sporządzić sprawozdanie.
Naczelnik powiatu
/podpis/
Do
Zarządu Gminy
w G l o w n o (Główna)

Prezydent Rejencji
(Der Regierungs-Präsident)
J. Nr. 4109/08 I. A. 2.

Poznań (Posen), dnia 17 czerwca 1908 r.

Przesyłam ukończony odpis rozporządzenia pana Ministra Robót Publicznych
(Minister der öffentlichen Arbeiten) z dnia 20 grudnia 1906 r. III B. 371 [treść niewidoczna]3717, dotyczącego sporządzenia planów zabudowy i linii zabudowy oraz uwzględnienia
policji budowlanej, a także materialnego prawa policji budowlanej, w celu zaznajomienia i
uwzględnienia.
Odnośnie do planów zabudowy w nawiązaniu do mojego zarządzenia
administracyjnego z dnia 29 maja 1907 r. I. A. 2 3837 wnoszę o polecenie miastom Pańskiego
okręgu ogółem oraz gminom miejskim niniejszego przypadku, aby zawierały ewentualne
umowy dotyczące sporządzenia planów zabudowy, jak tam podano.
W odniesieniu do prawa policji budowlanej nadmieniam, że rozporządzenia policji
budowlanej dla miast i dla płaskich terenów rejencji Poznań (Posen) z dnia 28 kwietnia 1904
r. zostaną tutaj poddane modyfikacji. Projekt zostanie wkrótce przesłany Waszej
Wielmożności w celu zajęcia stanowiska.
podpisano Krahmer.
Do panów naczelników powiatu w okręgu.
281

J. Nr. 1542/08 A.

Poznań (Posen), dnia 29 czerwca 1908 r.

Odpis tego pisma i dokumentów przesyłam Panu do wiadomości.
Naczelnik powiatu
podpisano S t e i m e r.

Do pana Komisarza Dystryktu w G l o w n o (Główna).

Minister
Robót Publicznych
(Der Minister
der öffentlichen Arbeiten)
III. B. I. 3717

Berlin W 66, dnia 20 grudnia 1906 r.
Wilhelmstrasse 79

Wspomniane przez szanownych adresatów zasady, jakie określa moje rozporządzenie
z dnia 24 kwietnia br. w sprawie wyznaczania planów zabudowy oraz rozporządzenie w
sprawie przepisów budowanych, powinny mieć zastosowanie nie tylko w odniesieniu do
przedmieść większych miast, ale także do wszystkich miejscowości, w których na skutek
znacznego rozwoju przemysłu należy spodziewać się intensywnej rozbudowy. Dla wszystkich
intensywnie rozwijających się obszarów nie byłoby odpowiednie wyznaczenie linii zabudowy
w danym przypadku, tzn. dla poszczególnych działek dopiero wówczas, gdy mają zostać
zabudowane. Należy raczej rozważyć sporządzenie ogólnych planów zabudowy z szerokiej
perspektywy. Nie należy przy tym wykraczać poza przewidywane zapotrzebowanie w
najbliższej przyszłości zgodnie z postanowieniem § 2 ustawy z dnia 2 lipca 1875 r.
Wyznaczona w tym przepisie granica jest płynna i wynika z lokalnych uwarunkowań.
Standardowo należy wyznaczyć najpierw tylko główne arterie komunikacyjne, w miarę
możliwości z uwzględnieniem istniejących ulic. Należy także uwzględnić możliwość
odpowiedniego rozmieszczenia środków transportu i organizacji ruchu (oprócz jezdni i
chodników także pozostawienie przestrzeni dla promenad, tramwajów, dróg do jazdy konnej,
ścieżek rowerowych itp.). W strefach peryferyjnych rozmieszczenie siatki ulic, w
szczególności wyznaczenie ulic bocznych, można odłożyć na przyszłość w zależności od
występowania potrzeb. Wymagania w zakresie wykończenia ulic (szerokość, wymiary jezdni
i chodnika, utwardzenie nawierzchni, nasadzenia itd.) powinny wynikać z przewidywanych
potrzeb, przy uwzględnieniu aspektów finansowych gmin i mieszkańców. W zależności od
zabudowy
/
282

ulic budynkami komercyjnymi, fabrykami, budynkami czynszowymi lub domami
prywatnymi, należy dokonać gradacji wykończenia ulic już na etapie wyznaczania linii
zabudowy. Dla ulic mieszkalnych dozwolone są nie tylko mniejsze szerokości, ale także
prostsze utwardzenie niż w przypadku ulic handlowych. Wymiary podane w § 7 przepisów
ministerialnych w sprawie wyznaczania linii zabudowy i planów zabudowy z dnia 28 maja
1876 r. (Dziennik Ministerialny str. 171) nie w każdej sytuacji należy traktować jako
miarodajne. W szczególności w przypadku ulic mieszkalnych można zejść poniżej 12
metrów. Zazwyczaj ogrody przed domami należy zaplanować tylko przy ulicach
mieszkalnych, chociaż ich utworzenie może także być wskazane w przypadku ulic
handlowych i głównych arterii komunikacyjnych, tym bardziej, że w razie zwiększającego się
później natężenia ruchu ułatwiają one poszerzenie ulic. Szerokość ogrodów przed domami nie
może być zbyt duża, z drugiej strony nie mogą one być węższe niż 5 metrów. Przy aktualnych
warunkach wymiar 3 m, jaki podano w ostatnim ustępie § 1 ustawy z dnia 2 lipca 1875 r.,
może mieć zastosowanie tylko w wyjątkowych sytuacjach. Należy zadbać o zachowanie
odpowiednio dużych terenów w dostatecznej ilości jako place ozdobne, place zabaw, zespoły
parkowe oraz na budynki użyteczności publicznej, które powstaną później.
Nawet jeżeli w celu wyznaczenia linii zabudowy w pierwszej kolejności decydująca
musi być celowość, należy także uwzględnić aspekt estetyczny. Należy pamiętać o unikaniu
zbyt dużej monotonii w projektowaniu siatki ulic oraz dążeniu do pewnej różnorodności w
wyglądzie ulic. Dlatego, jeżeli nie stoi to w sprzeczności z potrzebami ruchu drogowego, przy
prowadzeniu linii ulic zasadniczo nie należy dążyć do linii prostej. Zaleca się także
nasadzenia, szczególnie przy zewnętrznych ulicach, rzędów drzew, o ile zacienienie nie
będzie stanowiło niedogodności. Przyszła zabudowa ma znaczenie nie tylko pod kątem
wymiarów ulic i ich wykończenia, ale także pod kątem zaprojektowania bloków zabudowy, w
szczególności ich głębokości. Dlatego sporządzenie planu zabudowy musi współgrać z
projektem według przepisów budowlanych
/
lub, o ile istnieją już przepisy policji budowlanej odpowiadające charakterowi okolicy,
uwzględniać te przepisy.
Powyższych zasad należy przestrzegać przy wyznaczaniu nowych linii zabudowy.
Ponadto zgodnie z nimi powinna nastąpić weryfikacja aktualnych linii zabudowy, które
zostały wyznaczone wcześniej jako obecnie przeważnie niezabudowany teren. W razie
potrzeby należy dokonać ich zmiany.
Przy wydawaniu nowych przepisów budowlanych dla całych miejscowości lub innych
obszarów zaleca się gradację norm policji budowlanej, w szczególności w oparciu o poniższe
aspekty. Przede wszystkim miarodajny musi być rozwój historyczny określonego terenu.
Ponadto decydujący jest cel, jakiemu zabudowa ma służyć: inne przepisy należy wydać dla
dzielnic handlowych (dzielnice o charakterze wielkomiejskim), inne dla dzielnic
mieszkaniowych, a jeszcze inne dla obszarów przemysłowych. W przypadku dzielnic
mieszkaniowych należy natomiast rozróżnić, czy chodzi o umożliwienie budowy domów
czynszowych czy teren ma być zaplanowany dla wzniesienia budynków, które obejmują tylko
kilka mieszkań, czy dla domów jednorodzinnych. W celu określenia stosunku, według
którego teren zostanie przypisany do poszczególnych typów zabudowy (Bauklasse), jako
283

jednostka gospodarcza określonego obszaru, oprócz wskazań policji należy także uwzględnić
aspekty ekonomiczne. Należy zadbać o to, żeby wszystkie uprawnione grupy interesów były
zaspokojone w dostatecznym stopniu, aby np. nie wykluczyć rozwoju przemysłowego
poprzez wyłączenie obiektów generujących hałas i dym ze zbyt dużych obszarów lub aby nie
zaniedbać potrzeb mieszkaniowych klas o niższych zasobach finansowych poprzez
przygotowanie większych części terenu pod nakaz otwartej zabudowy. Sytuacja na miejscu
także uzasadnia tutaj dużą różnorodność. W związku z tym kurort należy traktować zupełnie
inaczej niż gminę, w której przeważa rozwój przemysłowy.
Standardowo należy dążyć do redukcji zabudowy od centrum miejscowości na
zewnątrz.
/
Ewentualny nakaz otwartej zabudowy, czyli pozostawiającej wolne przestrzenie między
poszczególnymi domami, należy starannie zweryfikować w oparciu o lokalną sytuację.
Zasadniczo ten sposób budowy nie budzi zastrzeżeń w przypadku pojedynczych domów
mieszkalnych zamożnych klas oraz małych budynków – czyli domów na jedno lub dwa
mieszkania klas niezamożnych – w wiejskim otoczeniu, podczas gdy w praktyce wydaje sie
on być nieodpowiedni dla wielokondygnacyjnych domów czynszowych. Należy przy tym
uwzględnić fakt, iż konieczność całkowicie otwartego sposobu budowy nie zawsze jest
uzasadniona pod kątem zdrowotnym oraz iż aspekt ekonomiczny także może stać w
sprzeczności ze zbyt rozproszoną zabudową. Nawet jeżeli poprzez ograniczenia zabudowy
uda się uzyskać utrzymanie niskich cen gruntu, wówczas taka zaleta zostanie jednak – w
przypadku niskiej zabudowy – szybko zniwelowana poprzez niekorzystny stosunek wolnej
przestrzeni działki z jednej strony oraz terenu budowlanego i budynków z drugiej strony, a
także poprzez stosunkowo większe koszty budowy niższych domów wolnostojących. Aby
rozsądnie wspierać pożądaną budowę małych obiektów, w wielu przypadkach zostanie
przewidziany tak zwany półotwarty sposób zabudowy, tzn. budowa grup dwóch do 5 domów
z przestrzenią między budynkami lub zabudowa szeregowa, jeżeli tylko wewnątrz bloku
zabudowy zostanie pozostawiona bez zabudowy większa, spójna powierzchnia i w miarę
możliwości od czoła bloków zostaną pozostawione wolne przestrzenie. Przeciwko zbyt
dużemu rozciągnięciu obszaru otwartej zabudowy przemawia także fakt, iż surowe
ograniczenia budowlane zniechęcają do budowy tam, gdzie dostępny jest teren, który jest
objęty mniej surowymi przepisami. Zamiast planowanego utrzymania niskich cen gruntu
może nastąpić wzrost cen gruntu.
Natomiast w przypadku starannie zróżnicowanych ograniczeń budowlanych należy
przede wszystkim zadbać o to, aby każda działka posiadała dziedziniec o określonych
rozmiarach minimalnych, aby wysokość budynku i liczba kondygnacji mieszkalnych były
dopasowane do szerokości ulicy i wielkości niezabudowanej
/
powierzchni, aby zabudowa za budynkiem zapewniała zachowanie większej, spójnej
przestrzeni wewnątrz bloku zabudowy, a zatem aby powyżej określonej głębokości nie
zezwalać na zabudowę, aby możliwe było także zmniejszenie wysokości pomieszczeń
mieszkalnych przy mniej gęstej zabudowie, w końcu także aby tam, gdzie istnieje
uregulowany system odprowadzania ścieków oraz dobry dostęp do wody pitnej, dopuszczalne
284

były łagodniejsze przepisy niż tam, gdzie brakuje tych instalacji. W przypadku
intensywniejszego zasiedlania dotychczas czysto wiejskich miejscowości przepisy dotyczące
większych miast pod kątem użyteczności zabudowy oczywiście nie mogą być całkowicie
miarodajne, raczej główną zasadą będzie w miarę możliwości planowanie rozległej
zabudowy.
W zakresie projektowania piwnic i poddaszy przeznaczonych do długotrwałego
przebywania ludzi na obszarze zabudowy zamkniętej z wielokondygnacyjnymi budynkami
powinien istnieć ogólny zakaz, a zezwolenie powinno istnieć tylko w przypadku
wolnostojących domów jednorodzinnych z ograniczeniem ich rozmiarów do części
powierzchni podstawowej budynku. W przypadku niskiej zabudowy – a mianowicie
wolnostojących domów szeregowych – należy umożliwić częściowe wykorzystanie poddasza
do celów mieszkalnych. W miarę możliwości należy całkowicie unikać budowy
samodzielnych mieszkań w piwnicach i na poddaszu.
Ułatwienia konstrukcyjne dla niskiej zabudowy są wskazane. Nie mogą one jednak
być przyznane wyłącznie ze względów ekonomicznych, ponieważ brakowałoby wówczas
podstaw prawnych dla różnego traktowania, jednak w każdym razie ułatwienia takie należy
ograniczyć do takich budynków, w przypadku których powierzchnia podstawowa, długość
ścian w poszczególnych pomieszczeniach, liczba i wysokość kondygnacji są niewielkie. Przy
udzielaniu zezwolenia na lżejszą konstrukcję, a mianowicie od muru pruskiego do ścian
zewnętrznych, należy uwzględnić warunki klimatyczne. Pod kątem ochrony
przeciwpożarowej należy uwzględnić sprawność lokalnej straży pożarnej. Tam, gdzie nie ma
zapewnionej szybkiej interwencji straży pożarnej w razie pożaru, należy wprowadzić takie
/
rozwiązania budowlane, by umożliwić szybkie opuszczenie mieszkań i w miarę możliwości
zapobiec dalszemu rozprzestrzenianiu się pożaru poza zajęty budynek. Należy tutaj
szczególnie uwzględnić właściwości schodów i ścian przeciwpożarowych.
W odniesieniu do ułatwień przyznawanych niskiej zabudowie wspomniane powyżej
pismo rządowego inżyniera budowlanego w stanie spoczynku Seebold podaje cenne
wskazówki, w oparciu o które opłacalność, jak oblicza ją autor, jest możliwa do uzyskania
jedynie wówczas, gdy ceny działek budowlanych są jeszcze bardzo niskie, a okolica ma
charakter całkowicie wiejski. Bez wątpienia w przypadku obszarów, które mają zostać
przeznaczone pod budowę domów mieszkalnych dla robotników w rozumieniu pisma pana
Seebold, konieczne będzie dążenie do obniżenia wymogów policji budowlanej stawianych
takim budynkom, a także do stworzenia korzystnych warunków komunikacyjnych (tramwaje,
kolejka wąskotorowa).
Jako szczególnie warte starań wydaje się ponadto ułatwienie poprzez odpowiednie
działania przejęcia takich domów przez robotników jako samodzielną własność. W związku z
tym wskazuję na fakt, iż krajowe towarzystwa ubezpieczeniowe zaoferowały szereg pożyczek
na korzystnych warunkach na budowę własnego domu, powstał także bank emerytalny w
prezentowanym przez pana Seebold znaczeniu. Udział tych instytucji zostanie ułatwiony,
jeżeli w takich przypadkach gminy i powiaty przejmą gwarancję dla udzielonych pożyczek.
Także zrzeszenia budowlane, realizujące budowę tanich domów mieszkalnych dla
robotników, zasługują na wsparcie związków samorządowych. W końcu pożądane jest, aby
285

gminy, których tereny graniczą z nowymi dużymi drogami wodnymi, pozyskały większe
obszary przy nich – jak stało się już w Westfalii – aby odsunąć je od prywatnych spekulacji,
oraz aby obszary te przeznaczyć częściowo na osiedla robotnicze według propozycji pana
Seebold.
Ew. szanowni adresaci mogliby rozważyć, jak opisane powyżej sugestie mogą zostać
wykorzystane w podlegających im obszarach.
/
Jak wspominano już w rozporządzeniu z dnia 24 kwietnia br., konieczne będzie, aby
przydzieleni Państwu urzędnicy w razie wystąpienia wspomnianych sytuacji w gminach – w
zależności od stanu sprawy przy udziale naczelników powiatów – prowadzili bezpośrednie
negocjacje zgodnie z podanymi przez Państwa instrukcjami. Utworzone na różnych szkołach
wyższych kursy oraz stosowne tutejsze wykłady Zrzeszenia ds. Dokształcania w zakresie
Nauk Politycznych przyczynią się do tego, że stale rosnąca liczba referentów w urzędach
prowincji będzie w stanie odpowiednio współdziałać w tym zakresie.
podpisano Breitenbach.

Panowie Prezydent Rejencji i Prezydent Policji w Berlinie.

Prezydent Rejencji
(Der Regierungs-Präsident)
I. A. 2. 7999/08

P o z n a ń (Posen), dnia 13 s t y c z n i a 1909 r.

Przesłane tutaj w celu zapoznania się plany zabudowy w większości stanowiły źródło
znacznych wątpliwości, zarówno pod kątem techniki pomiaru, jak i celów, jakie owe plany
mają realizować. W pierwszej linii jeden z dostarczonych planów zabudowy zawierał tak
znaczące błędy, że jego użyteczność jest wątpliwa, w związku z czym niemałe koszty
sporządzenia planu przypuszczalnie zostały poniesione daremnie. Jeśli chodzi o opracowanie
planów, wymagają one niemal bez wyjątku gruntownych modyfikacji, ponieważ nie są
dostosowane do potrzeb komunikacyjnych i mieszkalnych i ogółem sprawiają wrażenie braku
nawet średniego poziomu wiedzy fachowej w zakresie sporządzania planów zabudowy. W
ogóle nie uwzględniono nowoczesnych zasad sporządzania planów zabudowy uznanych przez
wszystkie miarodajne autorytety w zakresie budowy miast.
Dlatego w interesie gminy proszę o polecenie burmistrzom lub komisarzom okręgów,
aby w przyszłości informowali mnie o planowanym sporządzeniu planu zabudowy z takim
wyprzedzeniem, aby stosowne opracowanie planu mogło zostać omówione z właściwymi
organami, ewentualnie przez oddelegowanych przeze mnie komisarzy.
Ponadto musi także nastąpić zarządzone przeze mnie w dniu 17 maja 1904 r. – A 2
2940 – przedłożenie planów zabudowy i linii zabudowy przed zajęciem stanowiska przez
286

lokalną policję, aby zagwarantować podjęcie decyzji przez tutejszy urząd pod kątem
ostatecznego planu.
Przytoczone zarządzenie zostanie rozszerzone o powyższą instrukcję, aby zapobiec
niezbędnym wydatkom oraz ponieważ, jak pokazuje doświadczenie, późniejsze zmiany
planów zabudowy nie są wskazane, także nie zawsze możliwe bez problemu
/
do wykonania przez osoby sporządzające plan.
Ponadto na zapytanie jestem gotów podać gminom nazwę firmy inżynieryjnej, która
według tutejszej rejencji, jak również doświadczeń innych podmiotów okazała się być solidna
w dziedzinie techniki pomiarowej, a także w pozostałych obszarach opracowała najbardziej
użyteczne plany, jakie tutaj wpłynęły.
Ponadto na podstawie otrzymanego oświadczenia znanego jako autorytet w dziedzinie
budowy miast starszego i tajnego radcy budowlanego dr inż. Stübben byłbym w stanie
uzyskać nieodpłatną ekspertyzę projektu (o ile w grę nie wchodzi czasochłonna weryfikacja i
oględziny na miejscu).
Powyższa instrukcja nie dotyczy planów linii zabudowy, które obejmują tylko pojedyncze
ulice.
Załączam kopie dla Miejskich Organów Policji.
W zastępstwie
podpisano v. M i k u s c h.

Do Panów Naczelników Powiatu.

J. Nr 189/09 A.

P o z n a ń (Posen), dnia 26 s t y c z n i a 1909 r.

Oryginał wraz z załącznikami
przesłano do wiadomości Pana Komisarza Dystryktu
w
G l o w n o (Główna), dnia

Naczelnik Powiatu
podpisano S t e i m e r.
Królewski
287

Komisarz Okręgu Policji
(Der Königliche
Polizei-Distrikts-Kommissar)
J. Nr 959/09 A.

G l o w n o (Główna), dnia 8 l u t e g o 1909 r.

R.
do Zarządu Gminy
Statut miejscowy
do u s t a w y o l i n i a c h z a b u d o w y.
Na podstawie § 6 ustawy o gminach miejskich z dnia 3 lipca 1891 r. oraz §§ 12 i 15 ustawy z
dnia 2 lipca 1875 r. (G.S.S.561) wydaje się poniższy statut miejscowy dla obszaru gminy
Glowno (Główna).
A. Rozbudowa przy nieukończonych jeszcze ulicach.
§ 1.
Przy ulicach lub fragmentach ulic, które nie zostały jeszcze ukończone zgodnie z
postanowieniami policji budowlanej w zakresie transportu publicznego i rozbudowy, nie
wolno wznosić budynków mieszkalnych, które mają bezpośrednie lub pośrednie wyjście na te
ulice. Wyjątki mogą być zatwierdzane przez Zarząd Gminy z zastrzeżeniem zgody lokalnego
organu policji; w każdym jednostkowym przypadku warunki musi określić Zarząd Gminy w
porozumieniu z lokalnym organem policji.
Jako fragmenty ulic w rozumieniu ustępu 1 rozumiane są tylko takie odcinki ulic, które
odchodzą od standardowej ulicy i stanowią fragmenty poprzez miejscowo występujące cechy.
§ 2.
Zarząd Gminy musi wydać obwieszczenie publiczne, gdy ulice lub fragmenty ulic zostaną
ukończone dla transportu publicznego i rozbudowy.
B. Tworzenie ulic przez gminę.
§ 3.
Właściciele działek, które graniczą z nowoutworzoną przez gminę po wejściu w życie statutu
miejscowego z dnia 10 grudnia 1901 r., przeznaczoną do zabudowy ulicą, są zobowiązani do
zwrotu na rzecz gminy kosztów przygotowania terenu, pierwszej budowy, kanalizacji,
instalacji oświetleniowej i pięcioletniego utrzymania ulicy
/
288

zgodnie z §§ 4 do 14 niniejszego statutu, o ile na działkach po rozpoczęciu budowy ulicy
rozpoczęto wznoszenie przy niej budynków.
Szopy, baraki, stróżówki, oranżerie, werandy, altany i podobne małe obiekty o niewielkiej
wartości nie są traktowane jako budynki objęte obowiązkiem opłat według ustępu 1, o ile
obiekty te nie przekraczają łącznie powierzchni podstawowej 60 m2, a wysokość frontu nie
przekracza 3,5 m oraz o ile zostaną one wzniesione w odległości 10 m od linii zabudowy
ulicy. Postanowienie to nie obejmuje obiektów, które służą celom mieszkaniowym,
sprzedażowym i wystawowym.
§ 4.
Plan dla zgodnego z potrzebami sposobu poprowadzenia rozbudowy ulic zostanie w każdym
jednostkowym przypadku określony przez zarząd gminy.
W planie można określić, czy rozbudowa ulicy najpierw ma nastąpić prowizorycznie, a
dopiero później ostatecznie. W takim przypadku nakłady na stworzenie stanu
prowizorycznego i jego przekształcenie w stan ostateczny należą do kosztów budowy ulicy
ponoszonych przez mieszkańców.
§ 5.
Przygotowanie terenu obejmuje zakup gruntu i ziemi ulicy wraz z chodnikami.
Ponadto do przygotowania terenu należy w szczególności usunięcie wszystkich przeszkód
budowlanych znajdujących się na obszarze ulicy.
§ 6.
Do pierwszej budowy należy w szczególności stworzenie bryły ulicy, utwardzenie ulicy wraz
z chodnikami oraz połączenie z innymi ulicami, a także utworzenie niezbędnych murów
oporowych, obniżenie i podwyższenie wjazdów do bram i podobnych elementów
niezbędnych w związku z budową drogi
/
§ 7.
Koszty kanalizacji i instalacji oświetleniowej ulic będą pobierane według stawek jednolitych,
określanych przy uwzględnieniu powiązania z całym systemem kanalizacji i oświetlenia na
obszarze gminy w drodze uchwały gminy.
§ 8.
W celu określenia kosztów do zapłaty przez mieszkańców należy zsumować wydatki na
budowę drogi i podzielić na właścicieli przylegających działek.

289

Obliczenie i podział - w zależności od postanowienia Zarządu Gminy - może nastąpić albo
dla całej inwestycji na raz albo po ukończeniu pojedynczych lub wielu samodzielnych grup
wykonywanych robót.
Jako takie samodzielne grupy można potraktować:
a) zakup gruntu i pozostałe przygotowanie terenu,
b) budowę pierwszej jezdni,
c) budowę pierwszych chodników,
d) wykonanie instalacji kanalizacyjnej,
e) wykonanie instalacji oświetleniowej.
Obliczenie i podział podlegających zwrotowi kosztów utrzymania następuje po upływie
każdego roku kalendarzowego. Pięcioletni okres utrzymania rozpoczyna się z chwilą
ukończenia jezdni. Zarząd Gminy może określić kwotę ryczałtową, poprzez zapłatę której
każdy mieszkaniec może z góry zwolnić się z obowiązku zwrotu kosztów utrzymania.
§ 9.
Odcinkiem ulicy, którego koszty należy obliczyć jednolicie i podzielić na mieszkańców, może
być zarówno cały szlak drogowy, jak i każda część takiego szlaku, która stanowi odcinek
poprzez występujące miejscowo cechy lub jest rozbudowywana jednocześnie.
/
Jeżeli ulice się krzyżują lub stykają pod kątem, wówczas plac znajdujący się we wspólnej linii
zaliczany jest do tego odcinka ulicy, z którym jest on jednocześnie rozbudowywany. Jeżeli
przynależne odcinki ulicy są rozbudowywane jednocześnie, wówczas plac jest dzielony po
przekątnych.
§ 10.
Jeżeli teren przeznaczony pod ulicę został odstąpiony przez mieszkańców nieodpłatnie lub za
cenę, która nie odpowiada jego wartości, wówczas w celu ustalenia pełnych kosztów nabycia
gruntu w kalkulacji uwzględniana jest wartość całkowita owych powierzchni, ale przy
podziale zaliczana w całości lub w wysokości różnicy między całkowitą a niższą ceną wobec
tych mieszkańców, którzy odstąpili teren przeznaczony pod ulice nieodpłatnie lub bez
zgodnej z wartością zapłaty. Wartość terenu gminnego, który służył już jako droga publiczna,
nie jest uwzględniana w rozliczeniu, uwzględniana jest natomiast wartość innych terenów
gminnych wykorzystanych do przygotowania terenu.
Ustaleniem wartości wykorzystanych terenów gminnych lub nieodpłatnie lub bez zgodnej z
wartością zapłaty odstąpionych powierzchni gruntu zajmuje się Zarząd Gminy.
§ 11.
W przypadku ulic szerszych niż 26 m mieszkańcy mogą zostać zobowiązani do zwrotu tylko
takiej części kosztów, które odpowiadają stosunkowi 26 do istniejącej szerokości ulicy.
290

§ 12.
Podział ustalonych kosztów na działki przylegające do obu stron odcinka ulicy następuje
według stosunku długości ich granicy przylegającej do ulicy.
W przypadku ukośnych odcinków ulicy długości działek narożnych należy obliczyć w taki
sposób, jak gdyby nie było skosu.
§ 13.
Obliczenie kosztów do zwrotu w oparciu o długości granic działek mieszkańców oraz udziału
kosztów wraz z planem sytuacyjnym przedstawiającym określony odcinek ulicy należy
udostępnić zainteresowanym mieszkańcom do wglądu na życzenie we właściwym urzędzie w
godzinach urzędowania.
§ 14.
W odniesieniu do zobowiązania do składek zastosowanie mają środki prawne zgodnie z §§ 69
i 70 ustawy o opłatach gminnych z dnia 14 lipca 1893 r.
Składki podlegają ściągnięciu w ramach przymusowego postępowania administracyjnego. W
przypadku kilku właścicieli ponoszą oni odpowiedzialność jako dłużnicy solidarni.
Zobowiązanie do zapłaty składek spoczywa rzeczowo na działce.
C. Budowa nowych ulic przez przedsiębiorców.
§ 15.
Zezwolenie na budowę nowych ulic przez przedsiębiorców jest wydawane jedynie wówczas,
gdy ich budowa nie jest sprzeczna z interesem publicznym.
Zobowiązania przedsiębiorców są określane w drodze pisemnej umowy; należy wnieść
zabezpieczenie dla realizacji zobowiązań.
Z reguły przed wykonaniem pracy przedsiębiorca musi przekazać powierzchnię gruntu
niezbędną do budowy ulicy na własność gminy i co najmniej przejąć zobowiązania zgodnie z
§§ 3 do 8.
§ 16.
Istnieje możliwość ustalenia, że rozbudowa ulicy nastąpi przez gminę całkowicie lub
/
częściowo na koszt przedsiębiorcy. Kanalizacja i instalacja oświetleniowa zostaną wykonane
także na ulicach przedsiębiorcy wyłącznie przez gminę. O ile w takich przypadkach
ściągnięcie kosztów od przedsiębiorcy nie będzie możliwe, wówczas zastrzega się ich
ściągnięcie od mieszkańców zgodnie z rozdziałem B.
291

Istnieje możliwość ustalenia, że kontynuacja lub ukończenie ulicy rozpoczętej przez gminę
nastąpi przez przedsiębiorcę. Odwrotnie rozpoczęta przez przedsiębiorcę, ale nie ukończona
ulica na podstawie uchwały Zarządu Gminy może w interesie publicznym być kontynuowana
lub ukończona przez gminę. W takich przypadkach koszty poniesione przez gminę są
ściągane od mieszkańców, których działki przylegają do ulicy, zgodnie z rozdziałem B.
D. Rozbudowa przy istniejących niezabudowanych odcinkach ulic.
§ 17.
Zobowiązaniom opisanym w rozdziale B podlegają także, na takich samych warunkach,
mieszkańcy przy ulicach i częściach ulic, które w chwili wejścia w życie statutu miejscowego
z dnia 10 grudnia 1901 r. już istniały, jednak nie były zabudowane.
E. Postanowienia ogólne.
§ 18.
Równoznaczna z utworzeniem nowej ulicy jest rozbudowa istniejących dróg, części dróg,
szos i dróg lokalnych w formie ulicy oraz przedłużenie istniejącej już ulicy.
§ 19.
Niniejszy statut nie narusza zgodnego z miejscowym prawem rodzajowym zobowiązania
właścicieli działek wobec organów policji do utworzenia chodników, o ile ich utworzenie nie
zostało uwzględnione w planie pierwszej budowy zgodnie z §§ 4 i 6; statut nie narusza także
zgodnego z miejscowym prawem rodzajowym obowiązku utrzymania.
§ 20.
Niniejszy statut miejscowy wchodzi w życie z chwilą opublikowania w miejsce statutu
miejscowego z dnia 10 grudnia 1901 r.
G l o w n o (Główna), dnia 28 k w i e t n i a 1910 r.
Zarząd Gminy
oraz
Przedstawiciele Gminy.
podpisano Witkowski
podpisano Gumprecht
=
Baczkowski
=
Lisiecki
=
W. Laurentowski =
Mackowiak

podpisano
=

Aronsohn
Bakos

Poświadcza się zgodność powyższego odpisu.
G l o w n o (Główna), dnia 8 m a j a 1910 r.
Z a r z ą d G m i n y (pieczęć)
292

NCN MINIATURA 5
1 X 2021-1 X 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. NIEMIECKIEGO – Izabela Karbownik

ARCHIWUM PAŃSTWOWE W KALISZU,
Magistrat miasta Ostrzeszowa (Schildberg w Prowinicji Poznańskiej)
sygn. 76

Sonder-Akten betreffend
Fluchtlinien und Bebauungspläne
Rozpoczęto 1910, ukończono [brak daty]

k. 4rv.

Der Königliche
Regierungspräsident
Królewski Prezydent Rejencji

Posen, dnia 20 maja 1911 r.
Taubenstrasse 1

An die städtische Polizei-Verwaltung
in Schildberg
Do zarządu miejskiej policji
w Schildberg

Sprawozdanie z dnia 27 kwietnia 1911 r. nr 3212 dotyczące planu linii zabudowy dla ulicy
Schlachthausstraße.
W g. R. [zgodnie z wytycznymi?] [w] ponownie załączonych aktach, które dotyczą
wielu wyznaczonych od końca lat 90. linii zabudowy, nie można odnaleźć materiałów
dotyczących wspomnianej ulicy, ponieważ w chwili wyznaczania linii zabudowy ulica
Schlachthausstraße najprawdopodobniej nie nosiła jeszcze tej nazwy, a jej wcześniejsza
nazwa oraz położenie terenów przedstawionych w aktach w ramach oznaczenia ulic nie są
tutaj znane.
Proszę o opatrzenie akt numeracją stron i dopisanie do niej znaku, o ile w grę wchodzi ulica
Schlachthausstraße.
Najprawdopodobniej w aktach brakuje uchwały rady miasta dotyczącej wyznaczenia
linii zabudowy dla Schlachthausstraße, którą to uchwałę wraz z zaproszeniem należałoby
293

ewentualnie dołączyć. Brakuje także Kreisblatt [urzędowego dziennika powiatowego]
zawierającego pierwszy komunikat (por. § 7 ustawy o liniach zabudowy).
Drugi komunikat (por. § 8 wspomnianej ustawy) przypuszczalnie (patrz komunikat z
dnia 3 kwietnia [4 października?] 1901] wydano tylko w formie obwieszczenia. Konieczne
będzie sprawdzenie, czy wtedy ten rodzaj opublikowania był traktowany w Schildberg jako
komunikat zgodny z miejscowymi zasadami w rozumieniu ustawy.
Jeżeli istnieje sprawozdanie objaśniające do planu, należy je także dołączyć.
Zasadniczo w sprawozdaniu towarzyszącym, którego spodziewam się w ciągu 3 tygodni,
spróbuję na podstawie § § 4-8 ustawy o liniach zabudowy zająć stanowisko wobec kwestii,
czy istnieją zastrzeżenia co do zgodności planu z prawem.
Przekazane plany są g. R.[zgodnie z wytycznymi] także ponownie dołączone.
W zastępstwie
[podpis nieczytelny]

k. 32rv.
Meltzer&Kreuz
Przysięgli geodeci i inżynierowie
Breslau V, dnia 15 lipca 1912 r.
NeueSchweidnitzerstr. 6
(Hansa-Haus)
Do
M a g i s t r a t u miasta S c h i l d b e r g w [Prowincji] Posen
Otrzymaliśmy Państwa szanowne pismo z dnia 13 lipca 1912 r. i informujemy
uprzejmie, że jesteśmy gotowi do niewiążących, bezpłatnych konsultacji w sprawie planów
linii zabudowy Państwa miasta i chcielibyśmy przyjechać do Państwa w piątek, 19 lipca 1912
r. Jeżeli nie pasuje Państwu ten dzień, prosimy o łaskawą informację zwrotną i podanie
innego dnia.
Wszystkie plany, jakie opracowaliśmy w ostatnich latach w prowincji Posen, zyskały
uznanie Rządu Królewskiego i otrzymały jego zezwolenie, a zatem pozwolimy sobie przesłać
Państwu w załączeniu kopie kilku listów polecających od gmin miejskich i wiejskich, na
zlecenie których sporządziliśmy plany zabudowy.
Dla Magistratu S a m t e r [Szamotuły], który także otrzymał nieprzydatne plany od
jednej z firm z Posen, sporządziliśmy nowy projekt, który uzyskał ostateczne zatwierdzenie.
Plan dla miasta S a m t e r był nie tylko niepraktyczny pod każdym względem, ale także roiło
się w nim od błędów kartograficznych i niwelacyjnych, w wyniku czego poprowadzenie linii
zabudowy na podstawie tego planu było całkowicie niemożliwe.

294

Jesteśmy pełni nadziei, że uda nam się sporządzone już dla Państwa plany przerobić w
taki sposób, aby uzyskały one zezwolenie Rządu Królewskiego. Wszystkie bliższe szczegóły
można będzie omówić na miejscu z Państwa rzeczoznawcą budowlanym.
Czekamy na krótką informację, czy pasuje Państwu nasza wizyta w piątek, 19 lipca.
Gdy ją otrzymamy, poinformujemy Państwa, którym pociągiem przyjedziemy.
Przypuszczalnie nastąpi to przed południem.
Z wyrazami szacunku
Meltzer i Kreuz
k. 33.
Listy polecające
Odpis
Magistrat
Miasta powiatowego S a m t e r
S a m t e r, dnia 13 czerwca 1912 r.
Potwierdzamy Państwu wpłynięcie naszego planu zabudowy oraz związanych z tym
planów ulic i z przyjemnością informujemy Państwa, że swoją pracą całkowicie nas Państwo
zadowolili, w szczególności miejską Komisję ds. budowli i dróg. Oprócz pedantycznie
dokładnego wykonania planów głównych i jednostkowych zarówno praktyczne, jak i
artystyczne przedstawienie siatki ulic po wszystkich złych doświadczeniach, jakie mieliśmy
wcześniej z inną firmą, odebraliśmy z przyjemnością, dlatego uważamy, że naszym
obowiązkiem jest polecać Państwa firmę w razie zapytań.
M AGISTRAT
podpisano P f a u
Do firmy
Meltzer i Kreuz
Przysięgli geodeci i inżynierowie
BRESLAU
k. 34r.
Odpis
MAGISTRAT
Hundsfeld, 4 m a j a 1912 r.

295

Przekazany nam przez posłańca plan zabudowy składający się z: 3 kart z planami
sytuacyjnymi i 6 kart z przynależnymi planami wysokościowymi trafił odpowiednio w nasze
posiadanie i uprzejmie informujemy Państwa, że jesteśmy pod każdym względem zadowoleni
z wykonanej pracy, a Rada Miasta, jak również Magistrat wyrazili się aprobująco wobec
planu.
Z planu jasno wynika, że Państwa pracownicy, którzy wykonali nowe pomiary,
dokładnie przestudiowali sytuację ekonomiczną naszej gminy miejskiej, ponieważ złożony
projekt całkowicie odpowiada interesom ekonomicznym naszej gminy, jak również
poszczególnych właścicieli nieruchomości.
Ponadto po schludnym wyglądzie planów można rozpoznać, z jaką starannością
zostały sporządzone, a stworzony projekt ulic całkowicie odpowiada naszym życzeniom.
Nie będzie błędem zdecydowanie się, aby wytyczyli Państwo linię zabudowy oraz aby
plan został zrealizowany zgodnie z Państwa projektem.
podpisano P r i e t z e l.
Do
Firmy Meltzer i Kreuz,
Biuro Techniczne,
Breslau.

k. 39.
Odpis
Zarząd Gminy
Carlowitz, dnia 6 kwietnia 1909 r.
Panowie
Meltzer i Kreuz,
BRESLAU
W porozumieniu z tutejszymi przedstawicielami gminy niniejszym z przyjemnością
potwierdzamy panom Meltzer i Kreuz w Breslau, że sporządzony w latach 1906 i 1907 dla
gminy Carlowitz plan zabudowy spełnił oczekiwania pod każdym względem.
Szczególnie chcielibyśmy podkreślić odpowiednie wytyczenie ulic, które z jednej
strony całkowicie odpowiadają interesom ekonomicznym gminy, a z drugiej strony interesy
prywatne są uwzględnione w takim stopniu, że niemal w całości nie budzą zastrzeżeń. Należy
także podkreślić schludne wykonanie planów.
Kilka różnic dotyczących obliczeń powierzchni (powstałych z powodu podziału
gruntu tutejszego obszaru dworskiego) także zostało usuniętych w sposób zadowalający dla
gminy.
Podpisano
296

k. 47-50rv.
Meltzer&Kreuz
Przysięgli geodeci i inżynierowie
Breslau V, dnia 29 lipca 1912 r.
NeueSchweidnitzerstr. 6
(Hansa-Haus)
Do
Magistratu

miasta
Schildberg

W nawiązaniu do naszego pisma z dnia 15 lipca br. i wizyty pana K r e u z w dniu 19
lipca br. oraz analizy planów tamtejszego biura Magistratu uprzejmie informujemy, jak
poniżej:
Analiza planów linii zabudowy wykazała, że w obecnej formie nie nadają się one do
realizacji. Bezpośrednie błędy i wady pokazano szanownemu Burmistrzowi oraz
rzeczoznawcy, panu architektowi rządowemu S a l o m o n, na planach w tamtejszym biurze
Magistratu. Zaprojektowane linie zabudowy są częściowo niekorzystne dla gminy, ponieważ
poprzez linie zabudowy fragmenty ulic przypisano do przylegających nieruchomości, a
ponadto są one także niekorzystne dla właścicieli nieruchomości, ponieważ linie zabudowy
niekiedy zaginają się na terenie nieruchomości, co nie byłoby w ogóle możliwe do
wykonania.
verte!
W wielu przypadkach także niezbędne poszerzenia umieszczono w niewłaściwych miejscach,
nie zabierając terenu z niezabudowanych nieruchomości, gdzie nie byłoby to problemem,
podczas gdy z zabudowanych nieruchomości, które charakteryzują się niewielką głębokością
zabudowy, poprzez poprowadzenie linii zabudowy odcięto pasy na przyszłe ulice.
Nie udało się określić, w jakim stopniu istniejące plany są prawidłowe pod kątem
geometrycznym, ponieważ w tym celu potrzebna byłaby dokładniejsza weryfikacja na
miejscu, a także dokumenty pomiarowe, na podstawie których powstały plany. Niemożliwe
było także ustalenie, w jaki sposób powstały poszczególne plany, ponieważ nie były dostępne
dzienniki pomiarowe zawierające lokalne pomiary. Z pewnością natomiast możliwe jest
ustalenie, że istniejąca mapa poglądowa ulic nie jest nowo sporządzoną mapą, lecz jedynie
kopią lub mapą stworzoną z kopii, których prawidłowość należy bez wątpienia
zakwestionować. Mapa nie pokazuje siatki linii pomiarów i została szanownemu panu
Burmistrzowi, a także jego rzeczoznawcy, panu architektowi rządowemu S a l o m o n,
przedstawiona na podstawie mapy, tak jak ona powstała. Także wszystkie istniejące plany
linii zabudowy nie zostały opracowane zgodnie z przepisami urzędowymi. Naszym zdaniem
297

całkowitym błędem było sporządzanie planów na podstawie istniejących planów linii
zabudowy.
Widniejące na mapach błędy zostały przejęte. Aby móc wykorzystać te materiały oraz
w celu uniknięcia niepotrzebnego poniesienia powstałych już wydatków, zaleca się usunięcie
ewentualnych błędów poprzez porównanie w terenie i dokonanie pomiarów wykrytych w ten
sposób zmian. Istotnym utrudnieniem jest fakt, iż nie istnieją oryginalne dzienniki pomiarowe
[księgi geodezyjne]. Na ich podstawie możliwe byłoby natychmiastowe ustalenie, w jaki
sposób pomiar został wykonany i czy można go wykorzystać do ponownego sporządzenia
map. Bardzo ważna byłaby wiedza, czy na podstawie oryginalnych dzienników pomiarowych
możliwe jest sporządzenie nowych map.
Niestety dziś rano dowiedzieliśmy się od Państwa, że pan geodeta W e r n i c k, który
sporządził plany w 1900 roku, nie posiada już oryginalnych dzienników pomiarowych [ksiąg
geodezyjnych], w związku z czym mapowanie na podstawie wcześniejszego pomiaru jest
niemożliwe. Jeżeli mają być użyte istniejące obecnie plany, wówczas bezwzględnie należy
ustalić ich prawidłowość poprzez porównanie terenu na miejscu i przeprowadzenie
ponownych pomiarów.
W takiej samej sytuacji, w jakiej Państwo się teraz znajdują, znajdowało się miasto
S a m t e r, dlatego w celu rozwiązania istniejącej sprawy chcielibyśmy Państwu
zaproponować taki sam tryb, jaki zastosowaliśmy w przypadku miasta Samter [Szamotuły].
Nasze propozycje sprawdziły się tam jako użyteczne i sporządzone plany znalazły
pełne uznanie gminy miejskiej, a także Rządu Królewskiego w Posen. Posiadamy jeszcze
projekt wstępny planu generalnego dla Samter i prześlemy go oddzielnie do wglądu z prośbą
o zwrot, gdy nie będzie już potrzebny.
Podobnie, jak w przypadku Samter, przedstawiamy Państwu następującą propozycję:
1./ W przypadku centrum zabudowy miasta i rozbudowanych już ulic zostaną
sporządzone plany linii zabudowy, o ile jest to zgodne z aktualnym zapotrzebowaniem. Są to
następujące ulice:
a) Breslauer Strasse
700 m
b) HaidebergerChaussee
460 "
c) Kalischer Strasse
550 "
d) Neue Strasse
400 "
e) Klosterstrasse
450 "
f) Posener Strasse
750 "
g) BorekerStrasse
300 "
h) Luisenthaler Chaussee
400 "
i) Bahnhofstrasse
660 "
j) Flurstrasse
100 "
k) Strasse hinter der Post
400 "
-----------5170 m

298

Na tamtejszych planach długości są określone pod kątem graficznym tylko
w przybliżeniu i nie mogą być traktowane jako dokładne, jednak będą one w przybliżeniu
prawidłowe.
Meltzer&Kreuz
Przysięgli geodeci i inżynierowie
Breslau V, dnia 29 lipca 1912 r.
NeueSchweidnitzerstr. 6
(Hansa-Haus)
II. arkusz

Magistrat S c h i l d b e r g.

[powyżej – cd. nagłówka papieru firmowego Meltzer&Kreuz, w obrębie tego samego pisma]
Za metr bieżący na planie linii zabudowy ulic rozliczylibyśmy 45 Pfg. (czterdzieści
pięć fenigów). Obejmuje to koszty weryfikacji istniejących planów linii zabudowy, pomiaru
korygującego, nowych pomiarów powstałych w międzyczasie zmian i wyznaczenia osnowy
punktów geodezyjnych, tak zwanej osnowy poligonalnej, z oznaczeniem punktów
poligonalnych poprzez rury gazowe w centrum miasta lub w ulicach, dla których sporządzane
są plany linii zabudowy.
Oczywiście w odniesieniu do omawianych ulic sporządzimy także przekroje pionowe
z nowymi koronami, a koszty z tym związane są zawarte w podanej cenie. Według jednolitej
stawki plany linii zabudowy opracowane wraz z przekrojami pionowymi zgodnie z
przepisami urzędowymi kosztowałyby łącznie
2326,-- Mk. (dwa tysiące trzysta dwadzieścia sześć).
Możemy sporządzić tę dokumentację za stawkę ryczałtową w wysokości
2300,-- Mk. (dwa tysiące trzysta marek).
2./ Sporządzenie mapy poglądowej i sporządzenie projektu planu zabudowy dla całego
omawianego obszaru, jak przedstawiono na dołączonej mapie poglądowej. Mapa dla
ogólnego projektu zostanie sporządzona przez nas ze względu na nowe pomiary. Dla całego
obszaru zostanie określona tak zwana osnowa poligonalna z podziemnym oznaczeniem
punktów poligonalnych, a osnowa ta zostanie dołączona do pomiaru terenu. Osnowa
poligonalna to stała siatka, na podstawie której dokonuje się nowych pomiarów. Na mapie
widoczne będzie także centrum miasta ze wszystkimi ulicami i liniami zabudowy, a zatem
zostaną przedstawione ulice, dla których nie mają jeszcze powstać plany linii zabudowy.
Zanim rozpoczniemy ostateczne sporządzanie planu, przedłożymy Państwu projekt w
celu umówienia, a ostateczny projekt zostanie opracowany dopiero po Państwa zatwierdzeniu.
Plan zabudowy zostanie sporządzony w taki sposób, aby na podstawie sporządzonych przez
nas dokumentów w razie potrzeby w każdym momencie mogli Państwo zlecić wykonanie
planu linii zabudowy dla nowej lub rozbudowywanej drogi, co będzie się wówczas wiązało z
niewielkimi kosztami, ponieważ teraz wykonamy wszystkie niezbędne pomiary i niwelacje.
299

Jednocześnie chcemy tutaj podkreślić, że w ramach dostarczenia gotowych planów
udostępnimy Państwu także oryginalne dzienniki pomiarowe [księgi geodezyjne] z lokalnymi
pomiarami, jak również niwelacje i wszelkie obliczenia, dzięki czemu zawsze będą Państwo
mogli sporządzić nowe mapy na podstawie posiadanych oryginalnych dokumentów. Obszar
objęty projektem zostanie przez nas w całości zmierzony od nowa. Wspomniany przez nas
plan, jak omówiliśmy w biurze Magistratu, obejmuje obszar ok. 180 ha.
Za prace nad bieżącym (powyższym) pkt. 2 naliczylibyśmy sumę ryczałtową w
wysokości
5500,-- Mk. (pięć tysięcy pięćset marek).
Główne koszty powstaną w wyniku nowych pomiarów omawianego obszaru. Nowe pomiary
są niezbędne, ponieważ w przeciwnym razie nie ma możliwości sporządzenia dokumentów,
na podstawie których możliwe będzie opracowanie właściwego i prawidłowego projektu.
Jeżeli nowe pomiary nie zostaną wykonane, wówczas naszym zdaniem wydatki na
jakikolwiek plan zabudowy lub plan linii zabudowy zostaną poniesione nadaremnie.
Dla wielu miast, dla których sporządzaliśmy plany zabudowy, przed wykonaniem
projektu zawsze dokonywano nowych pomiarów.
Według naszych szacunków koszty pomiarów, jakie powstaną po naszej stronie, za
obie prace w punkcie 1 oraz 2 wyniosłyby ok. 5000,-- Mk. (pięć tysięcy marek).
[...]

k. 68-69 rv.
Meltzer&Kreuz
Przysięgli geodeci i inżynierowie
Breslau V, dnia 11 września 1912 r.
NeueSchweidnitzerstr. 6
(Hansa-Haus)
Do
Magistratu

miasta
S c h i l d b e r g w Posen

W nawiązaniu do rozmowy w biurze Magistratu w dniu 7 września przesyłamy w
załączeniu sporządzoną umowę z wpiętym szkicem w dwóch egzemplarzach z prośbą o
uprzejme odesłanie jednego egzemplarza umowy do naszych akt po podpisaniu.
Umowę sporządziliśmy na podstawie konsultacji z Państwem i przede wszystkim
podkreślamy, że dla całego obszaru zostanie sporządzony generalny plan zabudowy, a
ponadto dla centrum miasta oraz dla prowadzących na zewnątrz oznaczonych na czerwono
ulic powstaną specjalne plany linii zabudowy.

300

Obszar oznaczony na wpiętym rysunku umownym jako III także zostanie
przedstawiony na generalnym planie zabudowy, jednak nie zostaną dla niego sporządzone
specjalne plany linii zabudowy.
Obszar ten zostanie tak zmierzony, jak obszar centrum miasta, tzn. zmierzone zostaną tylko
istniejące ulice i budynki znajdujące się przy ulicach, a także mieszcząca się w granicach
infrastruktura komunikacyjna, kanalizacja, gazociąg, o ile ma to znaczenie dla poszerzenia
ulic i dla projektowanych linii zabudowy, bez pomiaru dziedzińców wewnętrznych, jak
zostało to także dokładniej wyjaśnione w rozmowie między Państwa szanownym
Burmistrzem a naszym panem Kreuz. O sposobie realizacji informujemy dokładniej w
naszych pismach z dnia 29 lipca i 12 sierpnia br.
Pracę wykonamy dokładnie tak, jak dla innych miast w regionie Posen,
w szczególności dla miasta Samter, dla którego obszarów miejskich także sporządziliśmy
ogólny plan zabudowy, a specjalne plany linii zabudowy tylko dla określonych ulic.
Nie możemy dzisiaj podać jeszcze skali dla generalnego planu zabudowy, ponieważ
jej określenie będzie możliwe dopiero wówczas, gdy na podstawie nowych pomiarów
będziemy znać dokładny zakres sporządzanej mapy. Skalę dobierzemy tak, aby była jak
najbardziej praktyczna dla gminy miejskiej.
Według uchwały Rady Miasta wymagane są jeszcze dwa specjalne plany linii
zabudowy dla 2 ulic dodatkowo, a mianowicie dla T o k a r z e w e r Weg oraz dla
G o d z i e n t e w e r Weg, których nie uwzględniliśmy w naszej ofercie z dnia 12.08., należy
także rozszerzyć generalny plan zabudowy o obszar pomiędzy T o k a r z e w e r Weg
a TaboreckerWeg.
Ta dodatkowa praca nie jest ujęta w naszym kosztorysie z dnia 12.08. br., który obejmuje
sumę ryczałtową w wysokości 9500,-- Mk. (dziewięć tysięcy pięćset marek).
Dodatkowy plan linii zabudowy dla TokarzewerWeg ma długość ok.
520 m
a plan dla GodzientewerWeg ok.
480 m
czyli razem ok.
1000 m
Według naszej jednolitej stawki te plany linii zabudowy kosztowałyby 450,-- Mk.
(czterysta pięćdziesiąt marek).
Dodatkowa powierzchnia w generalnym planie zabudowy wynosi ok. 12 ha, co
według jednolitej stawki stanowiłoby koszt 360,-- Mk. (trzysta sześćdziesiąt marek).
Obie prace wykonamy z uwzględnieniem udzielonego nam już zlecenia za łączną
kwotę 500,-- Mk. (pięćset marek), w związku z czym zatwierdzona suma ryczałtowa
w wysokości 9500,-- Mk. (dziewięć tysięcy pięćset marek) zwiększy się o 500,-- Mk.
W związku z tym w przesłanym Państwu w załączeniu egzemplarzu umowy jako sumę
ryczałtową za całą pracę wpisaliśmy
10 000,-- Mk. (dziesięć tysięcy marek).
Jak Państwu wiadomo, prace są w toku od ponad 3 tygodni i mamy nadzieję, jeżeli
pogoda na to w miarę pozwoli, że jeszcze w tym roku zakończymy miejscowe prace
301

pomiarowe. Obecnie tworzona jest sieć trygonometryczna i poligonometryczna dla
ponownych pomiarów, a po jej zakończeniu kilka zespołów pomiarowych rozpocznie
pomiary szczegółowe.
W oczekiwaniu na szybkie odesłanie 2 egzemplarza umowy pozostajemy
z wyrazami szacunku
Meltzer&Kreuz
1/ Załączamy dodatkowy plan sytuacyjny do Państwa użytku.
Załączniki:

2 umowy, każda z 1 wpiętym rysunkiem
1 rysunek dodatkowo.

k. 70 r.
Meltzer&Kreuz
Przysięgli geodeci i inżynierowie
Breslau V, dnia 12 września 1912 r.
NeueSchweidnitzerstr. 6
(Hansa-Haus)
Do
Magistratu

miasta
S c h i l d b e r g.

Podczas rozmowy w dniu 7 września br. w tamtejszym biurze Magistratu ustalono, że
przy okazji aktualnych prac pomiarowych do planu zagospodarowania przydatne będzie także
wyznaczenie osnowy wysokościowej w mieście S c h i l d b e r g oraz umieszczenie w tym
celu reperów na wysokich budynkach.
W celu wyznaczenia reperów konieczne jest wykonanie niwelacji precyzyjnej po
przeprowadzeniu pomiaru terenu. Później, po wykonaniu niwelacji i obliczeniu wysokości dla
osadzenia reperów, oprócz reperów na małych tabliczkach zostaną podane wysokości, dzięki
czemu przy wszelkich pracach technicznych, czy to układania rur dla kanalizacji, czy
gazociągów, czy brukowania, będzie można od razu uzyskać informację na temat
niezbędnych wysokości na podstawie takiego repera. Pozwoli to znacząco ułatwić wszystkie
późniejsze prace.
[...]
k. 102 rv – 103 r.
Meltzer&Kreuz
302

Przysięgli geodeci i inżynierowie
Breslau V, dnia 28 maja 1913 r.
NeueSchweidnitzerstr. 6
(Hansa-Haus)
Do
Magistratu

miasta
Schildberg

w Posen
W następstwie posiedzenia komisji z dnia 8 maja 1913 r. nasz pan Kreuz podczas
konferencji w dniu 9 maja br. przeprowadził osobistą rozmowę z panem radcą rządowym
E n g e l h a r d t przy Rządzie Królewskim w Posen. Pan radca rządowy Engelhardt wyraził
zgodę, aby opracowywane plany linii zabudowy nie tylko obejmowały obszar, dla którego
należy wyznaczyć linie zabudowy, ale także zostały przedstawione w takie formie, w jakiej
nasz pan Kreuz przedstawił to Państwu na mapach.
A zatem na przyszłym planie linii zabudowy pojawi się także teren, dla którego na
razie linie zabudowy nie zostaną wyznaczone. Pan radca rządowy Engelhardt oczekuje
jednak, aby cały widok tego obszaru, który na razie ma pozostać nieuzbrojony, był
przedstawiony jako czarny, czyli bez użycia kolorów.
Na kolejnym posiedzeniu komisji pan Kreuz osobiście o tym poinformuje.
Pierwotnie pan radca rządowy Engelhardt nie chciał zaakceptować propozycji pana
Kreuz, lecz podtrzymywał stanowisko, jakie przyjął wobec szanownego pana Burmistrza,
pana dr Meyn, w związku z czym pan Kreuz zwrócił uwagę na fakt, iż takim przypadku, gdy
nastąpi decyzja o przedłużeniu linii zabudowy dla dotychczas zatwierdzonych ulic, po stronie
gminy powstaną koszty wynikające z niezbędnego kartograficznego przedstawienia
graniczącego z nimi terenu.
Ten, a także kilka innych punktów widzenia, które zaprezentowałem panu radcy
rządowemu Engelhardt w interesie miasta, sprawiły, iż zmienił on swoje stanowisko i wyraził
zgodę na to, aby także teren objęty nowymi pomiarami został przedstawiony na planach,
dzięki czemu gmina miejska otrzyma przynajmniej kompletne plany z nowymi pomiarami.
W odniesieniu do projektu generalnego dla całego omawianego terenu pan Kreuz nie
uzyskał jeszcze pełnego porozumienia z panem referentem. Ten ostatni utrzymuje swoje
stanowisko, iż w projekcie generalnym linie zabudowy są przewidziane dla zatwierdzonych
ulic.
Odpowiedź naszego pana Kreuz, iż projekt powinien zostać sporządzony dla całego
obszaru objętego nowymi pomiarami oraz iż jesteśmy do tego zobowiązani umownie, nie
przekonała pana radcy rządowego Engelhardt do wyrażenia zgody.
W odpowiedzi na to pan Kreuz wyjaśnił, że w planie przedłożonym panu
prezydentowi rejencji do zatwierdzenia zostaną naniesione jedynie brane pod uwagę linie
zabudowy, a dodatkowo powstałby niejako potajemnie drugi plan dla Magistratu, który nie
303

zostałby przedłożony, ale który umożliwi Magistratowi w każdej chwili poprowadzenie
rozwoju miasta we właściwym kierunku i uchronienie się przed dalszymi szkodami.
Konferencja trwała już kilka godzin, dlatego nie udało się tego punktu omówić do
końca.
Na tym posiedzeniu pan Kreuz przedstawił także panu referentowi omawiane na
posiedzeniu komisji poszerzenia ulic i pojedynczo je z nim przeanalizował. Pan referent
w większości wyraził zgodę na propozycje, jednak ze względów finansowych opowiedział się
przeciwko planowanemu przebiciu ulicy przez wewnętrzne nieruchomości. Wolałby on
pozostawić wąską uliczkę i ewentualnie ją poszerzyć. Jego zdaniem koszt jest za wysoki,
a korzyści nie rekompensują poniesionych wydatków.
Nie ma więcej tematów do przedstawienia. Prace nad projektem i opracowaniem linii
zabudowy są w toku, a na kolejnym posiedzeniu przedstawimy odpowiednie sprawozdanie.
Z wyrazami szacunku
Meltzer&Kreuz

k. 106 rv.
Meltzer&Kreuz
Przysięgli geodeci i inżynierowie
Breslau V, dnia 23 czerwca 1913 r.
NeueSchweidnitzerstr. 6
(Hansa-Haus)
Do
Magistratu

miasta
Schildberg

W załączeniu przesyłamy następujące dokumenty dotyczące planu zagospodarowania
dla miasta Schildberg, a mianowicie:
1. mapa poglądowa w skali 1 : 2500 z naniesionym projektem generalnym,
2. dwie mapy 1 : 500 centrum miasta z naniesionymi liniami zabudowy,
3. karta 1 : 1000 zawierająca ulice Posenerstr., LuisenthalerChaussee i Flurstrasse,
4. karta 1 : 1000 zawierającaulice Haideberger Chaussee, Schlachthausstrasse i Gartenstrasse,
5. karta 1 : 1000 zawierająca ulice Bahnhofstrasse i Nikolaistrasse,
6. sprawozdanie objaśniające,
7. sprawozdanie, w którym wyjaśniono, które z linii zabudowy mogą zostać wyznaczone na
poszczególnych kartach zgodnie z zarządzeniem rządowym.
Odnośnie do planów linii zabudowy 1 : 1000 i 1 : 500 zaznaczamy, że opracowaliśmy
je już w całym zakresie, aby przedstawić Państwu celowość przedstawionych linii zabudowy.

304

Na oryginalnych planach zabudowy zostaną później naniesione tylko linie zabudowy
zatwierdzone zgodnie z rozporządzeniem rządowym.
A zatem przesłane dzisiaj plany opracowaliśmy w całym zakresie w celu zachowania
przejrzystości.
Gdy omówią Państwo temat w ramach komisji, prosimy o wyznaczenie posiedzenia
i zaproszenie nas na nie, aby możliwe było omówienie odpowiednich zmian.
Prosimy o wyznaczenie posiedzenia na taką godzinę, na którą możemy najwcześniej
przyjechać pociągiem z Breslau, abyśmy mieli do dyspozycji cały dzień.
Z wyrazami szacunku
Meltzer&Kreuz
k. 108-110 rv.
Meltzer&Kreuz
Przysięgli geodeci i inżynierowie
Breslau V, dnia 23 czerwca 1913 r.
NeueSchweidnitzerstr. 6
(Hansa-Haus)
Objaśnienia do planów linii zabudowy miasta
S c h i l d b e r g.
Ulica Gartenstrasse
otrzymała szerokość 9 m od HaidebergerChaussee do Teichstrasse. Większej szerokości nie
udało się tutaj uzyskać z powodu nowych budynków na wschodniej linii oraz ze względu na
piękną, równą linię po zachodniej stronie ulicy. W dalszej części Teichstrasse aż do targu
bydlęcego możliwe było wyznaczenie szerokości 10 m.
Ulica Teichstrasse
jako dojazd do Teichplatz otrzymała szerokość 9 m, z wyjątkiem części od drogi łączącej za
Boreckerstrasse do Teichplatz, dla której przy uwzględnieniu przylegających działek wybrano
szerokość 7 m. Ruch będzie mógł zostać przekierowany także przez wspomnianą ulicę
łączącą, dla której zaplanowano szerokość 7 m.
Boreckerstrasse
otrzymała szerokość 9 m [dopisek odręczny: 9,5 m] aż do Sandstrasse, gdzie ruch zostaje
podzielony, stamtąd aż do Grabenstrasse szerokość 7 m.
Ulica Grabenstrasse

305

jako ulica odciążająca dla Breslauer Strasse od Teichplatz za obwodnicą aż do Mittelstrasse
ma szerokość 9 m, a od tego punktu, ponieważ ruch zostanie odciążony dzięki Mittelstrasse o
szerokości 7 m, ma szerokość 8 m.
Ulica Breslauerstrasse
spełni potrzeby ruchu przy wybranych szerokościach. Od rozwidlenia Schlachthofstrasse
i HaidebergerChaussee ma ona najpierw szerokość 16 m aż do Hospitalstrasse, ponieważ tutaj
przy gospodzie ZurSchlossfreiheit jest taka szerokość. Stąd szerokość zmniejsza się do 11 lub
10 m. Większej szerokości nie udało się tutaj uzyskać ze względu na przylegające płaskie
nieruchomości. Jednak dzięki poszerzonej do 7 m Hospitalstrasse ruch na Breslauerstrasse, w
odniesieniu do ruchu za Bahnhofstrasse i przez Ringstrasse, 8 m, ulegnie znaczącemu
odciążeniu.
Ulica Lindenstrasse
poprzez poprowadzenie aż do gazowni stanie się bezpośrednim połączeniem Bahnhofstrasse z
nowym ratuszem.
Szerokość wynosząca 8 m od Bahnhofstrasse do Kirchenstrasse powinna w pełni wystarczyć
dla wymagań ruchu drogowego.
Ulica Grünestrasse.
Linie są już wyznaczone przez nowe budynki Rogowskiego i mur ogrodu przed domami
Jendryke. Szerokość wynosi 9 m. Część ozdobna na rogu ulic Grüne i Bäkerstrasse jest
zgodna z przeprowadzonymi w swoim czasie rozmowami z panem Burmistrzem i szkolnym
inspektorem powiatowym panem Bruns i powinna być odpowiednia, ponieważ ze względu na
synagogę i zaczynającą się za nią zabudową w stylu wiejskim uniknie się w ten sposób
nieatrakcyjnie wyglądającego, łysego szczytu.
Ulica Bäckerstrasse
otrzymała szerokość 8 m. Ścieżka dla pieszych o szerokości 5 m między nieruchomością
Rindfleisch a Feibelsohn służy jako zakończenie zabudowy w stylu wiejskim.
Ulica Posenerstrasse
została zachowana w swojej obecnej szerokości. Przewidziane są ogrody przed domami.
Ulica Kalischerstrasse
otrzymała szerokość 8 [cyfra 8 jest przekreślona] lub 9 m.
Wprawdzie wskazane byłyby tutaj większe szerokości, jednak ze względu na przylegające
nieruchomości nie było to możliwe. Mimo to ruch będzie można przekierować przez Neue i
Breitestrasse do obwodnicy oraz przez Neue i Klosterstrasse do Posenerstrasse. Od
Neuenstrasse wybrano szerokość 12 lub 16 m.
306

Ulica Neue Strasse
jest już uregulowana od Nikolaistrasse do Breitestrasse. Od tego punktu kontynuowano
istniejącą szerokość 12 m aż do Kalischerstrasse i poprowadzono 8 m szerokości do
Klosterstrasse, co jest wystarczające dla tego krótkiego odcinka.
Ulica Klosterstrasse
została zachowana zgodnie z jej obecną szerokością 11 lub 10 m.
Ulica Kanalstrasse.
Odnośnie do tej ulicy zachowano wcześniejszy plan linii zabudowy inspektora podatkowego
Siegling, ponieważ według tego planu realizowano już budowę.
Ulica Breitestrasse
została zachowana w swojej obecnej, dostatecznej szerokości.
Ulica Bahnhofstrasse
jako ruchliwa ulica została zaprojektowana na 9 m, 10 m, 11 i 16 m.
Nawet jeżeli w części między obwodnicą a Nikolaistrasse wskazana byłaby większa
szerokość, nie było to możliwe bez szkody dla przylegających działek, których zabudowa
byłaby zagrożona. Stworzono niezbędne połączenie między Bahnhofstrasse a NeuerMarkt
o szerokości 7 m.
Ulica Strasse hinter der Post
między Kalischerstrasse a Bahnhofstrasse otrzymała szerokość 9 m. Nie zaleca się
poprowadzenia ulicy na północy wzdłuż nieruchomości Hendrykowskiego. Przede wszystkim
powstałby powstałby nieestetyczny zakręt, a poza tym w ten sposób ulica Schützenstrasse
tworzy bezpośrednie przedłużenie Neue Strasse. W przedstawionej tutaj wersji uzbrojenie
nieruchomości kościoła ewangelickiego jest tak samo możliwe, jak w przypadku ulicy
z zakrętem. Stworzono połączenie między tą ulicą a Bahnhofstrasse o szerokości 8 m.
W kwartale między Grüne Strasse, Posenerstrasse, Cmentarzem Żydowskim,
LuisenthalerChaussee, Flurstrasse i targiem bydlęcym poprowadzono linie zabudowy w
odpowiedni sposób. Należy zwrócić uwagę na trzy poprzeczne połączenia między
Posenerstrasse a targiem bydlęcym oraz Posenerstrasse a LuisenthalerChaussee.
Wyznaczenie linii zabudowy dla ulic prowadzących na zewnątrz zostało wykonane
w odpowiedni sposób przy uwzględnieniu istniejących już nowych budynków.
P l a n z a b u d o w y.
Projekt opracowano przy uwzględnieniu wysokości [poziomu] terenu i
przedstawionych oczekiwań. Należy zwrócić uwagę na bezpośrednie poprowadzenie ulic,
307

umieszczenie części ozdobnych, a przede wszystkim na korzystny podział nieruchomości i
związane z tym dobre uzbrojenie nowych bloków zabudowy.
Breslau, dnia 23 czerwca 1913 r.
Meltzer&Kreuz
k. 111 rv.
Plan zabudowy S c h i l d b e r g.

Karta 1.

(Centrum miasta 1:500)
Procedura wyznaczania obejmuje wszystkie ulice wymienione na tym
planie. Także ogrody przed domami przewidziane przy Posener-, Bäckeri Grüne Strasse zostały zatwierdzone przez rząd.

Karta 2.

(Centrum miasta 1:500)
Wyznaczenie linii zabudowy ogranicza się tutaj tylko do ulicy
Klosterstrasse (z ogrodami przed domami), Schützenstrasse, Kalischerstrasse,
Kanalstrasse, Breitestrasse, Neue Strasse, NeuerMarkt, Lindenstrasse,
Bahnhofstrasse, Nikolaistrasse i Strasse hinter der Post, do ulicy łączącej tę
ostatnią z nową ulicą oraz do ulicy łączącej Bahnhofstrasse z ulicą Strasse
hinter der Post.
Pozostałe odchodzące ulice stanowią jedynie uzupełnienie tej karty
zgodnie z mapą poglądową.

Karta 3.

(skala 1:1000)
1) Na tym planie zatwierdzono utworzenie linii zabudowy dla Gartenstrasse,
dla HaidebergerChaussee do punktu styczności z Gartenstrasse oraz dla
Schlachthausstrasse tylko do 25 m na południe od ostatniej zabudowanej
nieruchomości bez utworzenia ogrodów przed domami.
2) Pozostałe zaznaczone ulice odchodzące zostały przedstawione zgodnie
z mapą poglądową.

Karta 4.

(skala 1:1000)
Zatwierdzono tutaj linie zabudowy dla Flurstasse (tylko 100 m od targu
bydlęcego), dla Posener Strasse i dla drogi do nowego Sądu Rejonowego
z ogrodami przed domami - jednak przy targu bydlęcym bez ogrodów.
308

Karta 5.

(skala 1:1000)
Wyznaczenie linii zabudowy obejmuje tutaj tylko Bahnhofstrasse do
skrzyżowania z koleją oraz Nikolaistrasse do rozgałęzienia dużej Skodnitza [?]
bez ogrodów przed domami.
Breslau, dnia 23 czerwca 1913 r.
Meltzer & Kreuz

k. 116-117 rv.
Meltzer & Kreuz
Przysięgli geodeci i inżynierowie
Breslau V, dnia 5 lipca 1913 r.
Neue Schweidnitzerstr. 6
(Hansa-Haus)
Do
Magistratu miasta Schildberg,
S c h i l d b e r g.
Potwierdzamy wpłynięcie Państwa pisma z dnia 27 czerwca br. i zaznaczamy, co
następuje:
Oczywiście muszą się jeszcze odbyć wspólnie posiedzenia i wizje lokalne. Siłą rzeczy
posiedzenia te mogą się rozpocząć dopiero wówczas, gdy nowe mapy będą gotowe, tak, aby
podczas omawiania przyszłych linii zabudowy możliwe było ustalenie, czy linie zabudowy
prawidłowo przecinają granice i czy nie powstają niepożądane oddzielone nieruchomości. Na
początku pierwszego, dotychczas jedynego posiedzenia szanowny pan Burmistrz wyraził
wobec naszego pana Kreuz sugestię, abyśmy od razu na tym posiedzeniu pojawili się z
gotowym planem lub gotowym projektem, aby na ich podstawie omówić podział ulic
i przebicia.
Postępując zgodnie z tą sugestią od razu sporządziliśmy tymczasowy projekt, który
absolutnie nie jest wiążący ani decydujący. Jednak niewątpliwie na podstawie tych propozycji
dalsze konsultacje będą przebiegać znacznie szybciej.
Przebieg naszych prac nigdy nie był Państwu prezentowany inaczej przez naszego
pana Kreuz, albo jego wypowiedzi nie zostały prawidłowo zrozumiane. Jednak do dziś dla
żadnego miasta, dla którego opracowaliśmy plany zabudowy, prace nie postępowały tak
szybko, jak dla Państwa, a zapytanie wysłane do Rządu Królewskiego w Posen potwierdzi
Państwu to twierdzenie. Inna firma nie byłaby w ogóle w stanie tak szybko wykonać pomiary
309

i sporządzić nowe mapy, jak było to możliwe u nas przy dużej liczbie personelu, jaki mamy
do dyspozycji.
Fakt, iż dotychczas mogło się odbyć tylko jedno posiedzenie, jest uzasadniony także
tym, że nie była jeszcze gotowa mapa z nowymi pomiarami, bez której jednak przebieg
konsultacji był z pewnością bardzo problematyczny, nawet jeżeli nie był całkiem bezcelowy.
Posiedzenia, które muszą się teraz odbyć, i na których terminowo i z przyjemnością się
pojawimy, będą posuwać się naprzód dużo szybciej dzięki opracowanym dokumentom z
nowymi pomiarami.
Przedstawiony Państwu projekt nie został stworzony na podstawie informacji naszych
pracowników, jak Państwo zakładają, lecz opracowany przez nas samych na podstawie naszej
znajomości sytuacji na miejscu (nasz pan Meltzer zna miasto Schildberg już od 15 lat), jak
również na podstawie map sporządzonych przez nas na podstawie nowych pomiarów.
Jednak podczas opracowywania szczegółów naszego projektu wspierali nas swoją opinią nasi
pracownicy ze względu na ich dokładną znajomość sytuacji w terenie, uzyskaną w związku z
nowymi pomiarami, oceniając i ustalając przy tym na miejscu możliwość zaplanowania przez
nas ulic. Celowość poprowadzenia nowych ulic, jak planowano od początku, zostanie
omówiona i oceniona wyłącznie przez Państwa na wspólnym posiedzeniu z nami.
Nasza praca zostanie pod każdym względem wykonana w sposób zgodny z przepisami
oraz tak, jak prawidłowo działająca firma powinna realizować zlecenie wykonania planu
zabudowy. Wiedzą Państwo, iż wszystkie inne gminy miejskie, dla których sporządziliśmy
plany, nie tylko były z nich zadowolone, lecz wypowiadały się również z uznaniem wobec
innych gmin miejskich, a także iż Rząd Królewski wyraża zgodę na nasze prace.
Ponownie zapewniamy Państwa, że również dla Państwa gminy miejskiej pod każdym
względem dołożymy wszelkich starań, aby Państwa zadowolić i opracować projekt zgodny z
przeznaczeniem. Nieporozumienie po Państwa stronie powstało dlatego, iż są Państwo zdania,
że przedstawiony teraz projekt w jakikolwiek sposób powinien być wiążący oraz że w
związku z tym dalsze konsultacje są zbędne. Nie jest to zgodne z rzeczywistością, ponieważ
projekt ten ma stanowić jedynie podstawę dla konsultacji i je ułatwić. Taki przebieg całej
pracy nie jest w Państwa przypadku inny niż w przypadku pozostałych gmin miejskich, gdzie
był przeprowadzany z powodzeniem.
W ramach posiedzenia, które Państwo zwołają, przedstawimy jeszcze tę kwestię ustnie
wobec komisji, jeżeli sobie Państwo tego życzą.
W naszym piśmie z dnia 23 czerwca br. poprosiliśmy o omówienie planów przez
komisję, co uczyniliśmy wyłącznie w celu przyspieszenia prac. Pozostawiamy w Państwa
gestii, czy chcą Państwo od tego odstąpić i wyznaczyć wkrótce pierwsze posiedzenie, aby
umożliwić odbycie niezbędnych konsultacji. Ponownie prosimy o wyznaczenie go jak
najwcześniej, abyśmy mogli przyjechać pierwszym pociągiem z Breslau, dzięki czemu
będziemy mieli do dyspozycji cały dzień, w szczególności także w celu przeprowadzenia
obchodu na miejscu wraz z Państwa komisją. W razie gdybyśmy nie skończyli w tym dniu,
jesteśmy także gotowi wziąć pod uwagę drugi dzień, jeżeli wyrażają Państwo na to zgodę,
a członkowie Państwa komisji będą mieli niezbędny do tego czas.
310

W odniesieniu do zapłaty akonto chcielibyśmy zauważyć, iż naszym zdaniem jest ona
wymagalna zgodnie § 11 umowy, ponieważ zarówno nowe mapy, jak i obliczenia, bez
których nie bylibyśmy w ogóle w stanie przesłać Państwu aktualnych materiałów, są gotowe,
a nie przesłaliśmy ich Państwu do wglądu jedynie ze względów ostrożności, aby oryginalne
mapy nie ucierpiały. Posiadane przez Państwa mapy są jednak odrysami oryginałów, z
których wynika, iż są one gotowe.
Z wyrazami szacunku
Meltzer&Kreuz
k. 118 r.
Meltzer&Kreuz
Przysięgli geodeci i inżynierowie
Breslau V, dnia 21 lipca 1913 r.
NeueSchweidnitzerstr. 6
(Hansa-Haus)
Do
Magistratu

miasta
S c h i l d b e r g w Posen

Potwierdzamy odbiór Państwa szanownego pisma z dnia 18 bm., zgodnie z którym w
dniu 26 lipca ma się odbyć posiedzenie w sprawie planu zabudowy.
Przyjęliśmy do wiadomości, że posiedzenie ma trwać cały dzień i dostosujemy się do tego.
Wyruszymy rano pierwszym pociągiem o godz. 6:08 i przyjedziemy do Schildberg o godz.
10:08.
Jeżeli posiedzenie zostanie wyznaczone wcześniej, wówczas musielibyśmy przyjechać dzień
wcześniej, dlatego prosimy o odpowiednią informację. W posiedzeniu weźmie udział jeden z
nas osobiście, ale nie możemy jeszcze ostatecznie poinformować Państwa, który, ponieważ na
26 lipca wyznaczony był już inny termin i musi on zostać przesunięty, a my podjęliśmy już
niezbędne kroki z tym związane.
Z wyrazami szacunku
Meltzer&Kreuz

311

NCN MINIATURA 5
1 X 2021-1 X 2022, dr Makary Górzyński, Ośrodek Badań Regionalnych Akademii Kaliskiej im. Prezydenta Stanisława
Wojciechowskiego. TYTUŁ GRANTU: Planowanie przestrzenne w miastach Królestwa Polskiego przełomu XIX i XX wieku:
między urbanistyką a administracją". Na mocy decyzji o przyznaniu środków DEC-2021/05/X/HS2/00340 Dyrektora
Narodowego Centrum Nauki na realizację kwerendy w ramach programu Miniatura 5 NCN. Nr rejestracyjny wniosku:
2021/05/X/HS2/00340.
TŁUMACZENIA ARCHIWALIÓW Z J. NIEMIECKIEGO – Izabela Karbownik, Alicja Szulc

ARCHIWUM PAŃSTWOWE W KALISZU,
Naczelnik Powiatu Kaliskiego, sygn. 117

Spezial-Akten des Deutschen Kreischefs in Kalisch
betreffend
Wiederaufbau der Stadt Kalisch
Rozpoczęto 1915, ukończono 1917

K. 47-48 [według aktualnej paginacji archiwalnej]
Nazwa jednostki:
Nadburmistrz w Poznaniu do Administracji cywilnej dla rosyjsko-polskiego Kalisza

Kopia.
Nadburmistrz.

Poznań, 23 sierpnia 1915 r.

Do Administracji cywilnej dla rosyjsko-polskiego Kalisza
Przepraszam, że nie udzieliłem jeszcze odpowiedzi na uprzejme pismo z dnia 5 sierpnia.
Skorzystałem z okazji, aby omówić sprawę z technikiem. Zgadza się on ze mną, że praktycznie
niemożliwe jest zgłaszanie sugestii w oparciu o szkic. Administracje miejskie dbają o opracowanie
planów linii zabudowy w skali 1:1000; w każdym razie jest to skala, która wymagana jest dla
projektów również przez organy zatwierdzające.
Co się tyczy mojego osobistego poglądu na tę sprawę, to chciałbym na razie na podstawie
mojej osobistej znajomości warunków, zwrócić uwagę na te ulice, które zostaną dotknięte procesem
linii zabudowy. Wskazują one na to, że ponad wszystko warunki przy dworcu kolejowym, wyjście z
dworca do głównej ulicy wymaga ustalenia linii zabudowy. W szczególności konieczne będzie
zadbanie o większy plac przed budynkiem dworca kolejowego z dobrymi warunkami wyjazdu.
Również droga dojazdowa z dworca kolejowego do starego miasta wymaga wyznaczenia linii
zabudowy.
W obrębie starego miasta pytanie o odcięcie domów, względnie cofnięcie frontów domów
poza obecne fundamenty, będzie zależało od ruchu ulicznego, który mają poszczególne ulice. Teraz w
czasach wojny, kiedy miasto ma znacznie mniejsze zaludnienie niż zwykle, nie da się tego tak łatwo
ocenić. Koszty cofnięcia [domów] od linii zabudowy na ulicach starego miasta są zwykle znaczne.
312

Jeśli koszty nie grają roli albo odszkodowania dla właścicieli domów z tytułu cofnięcia [starej
zabudowy] mogą nie być wypłacane albo tylko w niewielkim zakresie, można by było w tym
względzie ingerować bardziej energicznie. Jeśli plan sytuacyjny w skali 1:1000 tam istnieje, prosiłbym
o jego przesłanie. W każdym razie, obojętnie czy ta prośba zostanie spełniona lub nie, uważam za
przydatne, żeby z pomocą jednego lub dwóch specjalistów w zakresie linii zabudowy i zagadnień
budowy miejskiej podjęta została sprawa narady z miejscowymi referentami. Byłbym gotów przybyć
na miejsce wraz z tutejszym lokalnym radcą ds. planowania miejskiego i urzędowym geodetą, jeśli
istnieje tego rodzaju życzenie.
Z poważaniem
podpisany: Wilms

k. 60-66 [według aktualnej paginacji archiwalnej].
Nazwa jednostki:
Protokół wyjaśniający do planu zabudowy miasta Kalisza
Z powodu zawirowań wojennych większa część ogrodzonego przez ramiona rzeki Prosny
miasta została zniszczona. Żeby pokierować odbudową spalonego miasta w nowoczesnym duchu
według nowego urbanistycznego punktu widzenia, a zarazem w zdrowy, przekonujący sposób oraz by
zagwarantować przyszłość miasta zgodną z polityką gminy i gospodarką, został zaprojektowany przez
berlińskich architektów podporucznika Bopsta i Caro, ogólny projekt wstępny (pilotażowy) plan
zabudowy centrum miasta w skali 1:1000 i taki sam dla całej panoramy miasta w skali 1:2000.
Centrum miasta
Centrum miasta wykazuje bardzo wąskie, krzywe szlaki drogowe, których szerokość i forma
mogły być wystarczające dla stawianych w minionych czasach wymagań, ale patrząc na silny rozkwit,
który miasto przeszło w ostatnich wiekach, nie można pozostawać w tyle. Również te wąskie ulice z
ich wysokimi budynkami i ciasnymi podwórzami nie są zgodne (nie harmonizują się) z
obowiązującymi nowoczesnymi wymogami sanitarnymi.
Żeby, w miarę możliwości, sprostać wszystkim nowoczesnym wyzwaniom urbanistyki, przy
jednoczesnym zachowaniu osobliwego charakteru starej panoramy miasta, przedsięwzięto zmiany
kierunków i budowę nowych ulic tylko w tych miejscach, w których istniała konieczność zmian ze
względu na interesy ruchu drogowego i higieniczne, w tych w których wymagał tego układ
architektoniczny ["archi" - dopisane ręcznie] panoramy miasta i tam, gdzie powinny były zostać
uwypuklone zalety starych publicznych budowli w stylach gotyckim, barokowym i Emprie.
Generalną różnicę stworzono między drogami publicznymi i wewnętrznymi, a pojedyncze
drogi publiczne jako tzw. "wylotowe", zostały połączone z historycznymi ulicami prowadzącymi do
dworca kolejowego i miast sąsiednich.
Główna droga publiczna (Wrocławsko-Warszawska) została poszerzona, w jej najwęższych
miejscach do szerokości 20 m (każde 3,5 m przypada na chodnik i 13 m na jezdnię), żeby sprostać
stale rosnącym wymaganiom ruchu drogowego, także w późniejszej przyszłości, i móc zmierzyć się z
elektryczną dwutorową linią tramwajową. Poza tym zostaną zbudowane drogi publiczne o szerokości
ok. 18,00 m., prowadzące od nowego rynku i dzielnicy żydowskiej do parku lub teatru.
313

Ulice o mniejszym znaczeniu pozostały w części takie same, a w części nieznacznie cofnięto
ich linię zabudowy. Jednakże uważano przy tym na fakt, że szerokość mniejsza niż 12 m między
szczytami ["Spitzen" dopisek ręczny] jest niedopuszczalna.
Na wszystkich odnogach rzecznych założono bulwary nadbrzeżne, żeby uzyskać lepsze
możliwości połączenia między szlakami drogowymi prowadzącymi do tych odnóg, a także po to, by
zwiększyć urok architektoniczny panoramy miasta i by nie było konieczności oglądania oficyn z
mostów.
Ze względu na interes urbanistyczny oraz by zapewnić tej wspaniałej ogromnej ulicy godne
zakończenie, przedłużono Josephine-Allee aż do zbiegu obu ramion Prosny.
Układ miejsc publicznych został zachowany, żeby nie naruszać specyfiki starej panoramy
miasta, okazało się jedynie niezbędnym odsłonięcie placu ratuszowego, żeby umożliwić późniejszą
rozbudowę ratusza i przez to zyskać dostojny i wspaniały plac ratuszowy, który może podkreślić
architekturę nowego budynku ratuszowego.
Przewidziano założenia parkowe w miejscach publicznych i obsadzenie drzewami dróg
wewnętrznych. Żeby urzeczywistnić te pomysły jest oczywiście konieczne zrezygnowanie z interesu
jednostki dla dobra ogółu, kwestia kwoty odszkodowania za odstąpienie od potrzebnych do
poszerzenia ulic ziem i gruntów zostanie uregulowana ze strony miasta a w szczególnych przypadkach
należałoby, w razie gdyby wskutek nowych linii zabudowy pozostały resztki gruntów nienadające się
pod zabudowę, zapewnić ochronę poszczególnym właścicielom przed zaistniałymi niedogodnościami
przez zastosowanie Lex Addicke ("Postępowanie Scaleniowe" z dnia 28 lipca 1911).
Obrzeże miasta
Przy projekcie dla całego planu miasta wzięte zostały pod uwagę wszystkie te punkty
widzenia, które wynikały z przewidującej i szeroko zakrojonej polityki komunalnej. Główne normy
nowoczesnej urbanistyki znalazły swoją realizację w planie zabudowy: oddzielenie dróg wylotowych
od ulic mieszkalnych (w terenach zabudowanych), poszerzenie istniejących i utworzenie nowych
obszarów zielonych i terenów niezabudowanych, ograniczone wykorzystanie działek pod względem
zabudowy i ilości pięter przez ich podział na poszczególne klasy budowlane, stworzenie [dzielnicy]
willi mieszkalnych i dzielnicy fabrycznej, zapewnienie terenów niezabudowanych dla cmentarzy
centralnych, kościołów, szkół, szpitali, publicznych placów zabaw, centralnych zagród dla bydła z
połączeniem kolejowym, centralnych hali targowych i innych instytucji dobra publicznego.
Istniejąca zabudowa miasta, która rozciąga się w kierunku państwowego dworca kolejowego,
nie miała względu na powyższe normy nowoczesnej urbanistyki, brakowało jednolitego pomysłu na
zabudowę, a najbardziej podstawowe normy dobra publicznego, estetyki i higieny nie zostały
uwzględnione. Dlatego zachowanie wszystkich istniejących szlaków, dróg, w ich obecnej postaci było
nieprzystępne i musiały zostać podjęte sporadyczne poszerzenia i zmiany kierunków.
Ulice uzyskały, między liniami granicznymi ulic, minimalną szerokość 12 m a między liniami
zabudowy 22 m. Długie obecne szlaki drogowe i nowe ulice wylotowe zostały poprzerywane przez
tereny zielone, ewentualnie wyróżniono ich punkty krzyżowania się.
Aby dojeżdżający z okolicznych miejscowości na nowy rynek w centrum miasta lub
państwowy dworzec towarowy, albo też aby rolnicy hodujący bydło nie musieli, jak to było dotąd,
dłużej korzystać z prowadzącej przez środek miasta ulicy Warszawsko-Wrocławsko-Dworcowej,
postarano się o przekierowanie transportów tegoż bydła i artykułów spożywczych dzięki dwóm
obwodnicom, z których południowa prowadzi z dworca kolejowego w prostej linii do szosy do
Wielunia i stąd, przekraczając Prosnę, do szosy na Łódź, a północna łączy szosę z Konina z dworcem
kolejowym przy wykorzystaniu istniejących ulic.
314

Obecny park miejski został znacznie powiększony przez przyłączenie graniczących z nim
obszarów łąkowych, a przez to połączenie dookoła miasta rozciąga się wewnętrzny oraz zewnętrzny
pas parkowy, tak, że całość terenów zielonych stanowi razem ok 12% powierzchni miasta. Wewnątrz
pasma parków mają znajdować się kościoły, szkoły, place zabaw i boiska sportowe.
Poprzez podział poszczególnych obszarów miasta na 4 klasy budowlane zaplanowano
hierarchizację [podział] w wykorzystaniu działek budowlanych w zależności od możliwości ich
zabudowania i ilości pięter, w taki sposób, że gęstość zabudowy i liczba pięter w centrum miasta
wzrośnie, przy czym przyjmuje się jako najwyższe wykorzystanie [przekreślone: "i numer piętra"] do
7/10 względnie do 4 pięter.
Na terenie położonym wysoko nad miastem, który jest przyłączony bezpośrednio do
rozbudowanego parku, powinna powstać kiedyś [w odpowiednim czasie] dzielnica willowa, w której
przewidziano: odległość między budynkami co 5 m, 3/10 zabudowy i dwa piętra [maksymalnej
wysokości].
Wyraża się zgodę na to, by nowe budynki dla zakładów przemysłowych, znajdujące się na
obszarach położonych w pobliżu dworca, czyli tzw. dzielnica fabryczna miała połączenie z koleją. W
tym miejscu powinny również znaleźć się główny punkt skupu bydła i rzeźnia oraz elektrownia.
Na wzniesieniu terenu przy szosie prowadzącej do Pleszewa, z której rozciąga się piękna
panorama całego położonego w niecce centrum miasta, powinien powstać nowoczesny cmentarz
centralny dla wszystkich wyznań.
Prawo budowlane
Żeby w rzeczywistości zrealizować pomysły wyrażone w ogólnym planie zabudowy i
niniejszym protokole wyjaśniającym, musi w interesie publicznym istnieć obowiązkowy, urzędowy
wpływ na projekt budynków, ich wzajemne relacje i użytkowanie, działalność jednostki musi zostać
ograniczona ze względu na korzyści ogółu, a przedsięwzięcia jednostkowe muszą zostać
podporządkowane interesom ogółu.
Zadania i cele prawa budowlanego musiałyby być w swoich podstawach prawnych ustalone
precyzyjnie, uwzględniają one całe miasto i wywierają istotny wpływ na budowle pod względem
porządku, bezpieczeństwa i estetyki. Rozporządzenia inspektoratu budowlanego wkraczają
wszechstronnie i głęboko zarówno w ekonomiczne i sanitarne, jak również etyczne i społeczne relacje
wszystkich klas [grup społecznych].
Przez powiązanie prawa budowlanego z architekturą, która powołana jest nie tylko dla
zaspokojenia potrzeb gospodarczych, lecz również, i nie mniej, by pielęgnować i promować
idealistyczne cele dobrobytu, uroku i piękna, powinien prawu budowlanemu zostać przyznany także
decydujący wpływ na estetyczne rozważania w postawionych przed nią [architekturą; przyp. tł.]
zadaniach, a urbanistycznie wybitne części miasta bądź trakty [szlaki drogowe] powinny być
chronione przez to prawo przed zeszpeceniem.
Tworząc prawo budowlane dla Kalisza z pewnością nie będzie można ignorować sugestii
lokalnego prawa budowlanego. Po zasięgnięciu opinii i w ramach możliwie szczegółowych negocjacji
z najbardziej wykwalifikowanymi [kompetentnymi] przedstawicielami organów miejskich oraz biorąc
pod uwagę istniejące nowsze rozporządzenia inspektora budowlanego podobnych miast polskich
zaboru pruskiego i rosyjskiego [w dosł. '"w niemieckiej i rosyjskiej Polsce"], wszystkie aspekty prawa
budowlanego trzeba będzie odpowiednio dopasować do potrzeb i specyfiki miasta Kalisza.

315

k. 68-76.
Kalisz, 11 grudnia 1915 r.
Do Pana Naczelnika Powiatu Kaliskiego
w miejscu
Wielmożny Panie,
doręczam kopię z protokołu posiedzenia Rady Miejskiej z 22.11.1915 odnośnie zgody na projekt
odbudowy miasta i zawiadamiam, że następne posiedzenie Rady Miejskiej odbędzie się 14 grudnia
1915 r. o godzinie 17:00 w sali Towarzystwa Muzycznego. Tym samym Rada będzie ponownie
obradować nad projektem.
Burmistrz
[podpis: von Prądzyński?]
porucznik
W kwestiach odbudowy miasta, architekt Caro, współwłaściciel firmy Bopst & Caro
przedstawił kilka planów dotyczących odbudowy miasta Kalisza. Projekt ten, przygotowany na
podstawie współczesnych wymagań urbanistycznych, pokazuje poszerzenie ulic o 20-16-14 m., jak też
ewentualnie poprowadzenie nowych, a zlikwidowanie starych ulic, oraz zakłada otoczenie miasta
dwoma koncentrycznymi pasami parkowymi. Obecny park będzie powiększony przez dołączenie łąk
leżących za wodospadem. W celu przeprowadzenia pasów parkowych, twórca projektu proponuje
zakup ulicy Chopina dla przekształcenia jej w obszar ogrodu, jak również ulicy Fabrycznej [oryg.
Fabrikstrasse] i Poprzecznowiejskiej [oryg. Dorfrstr(asse)]. Odnośnie wjazdu na stację kolejową
drogą, która obecnie jest przerwana, twórca projektu umieszcza przyszły dworzec z jego frontem
równolegle do Szosy Wrocławskiej [oryg. Breslauer Chaussee]. Od dworca do miasta poprowadzą
trzy ulice, jedna dla pieszych i dwie dla samochodów. Oprócz tego padła propozycja, by poprowadzić
dwie obwodnice, z perspektywą połączenia dworca z szosami: Turecką, Łowicką i Stawiszyńską
[oryg. Turek’er, Lodzer und Stawischiner Chaussee], aby z powodu ruchu towarowego nie został
zakłócony ruch uliczny w mieście. Przewidziane są również: dzielnica fabryczna na obrzeżach miasta,
dzielnica handlowa w centrum miasta i dzielnica willowa na obecnym przedmieściu Tyniec. Ponieważ
cmentarze muszą być usytuowane na otwartym, piaszczystym i dość wysoko położonym terenie, takie
proponuje się dla wszystkich wyznań za tzw. "Korczakiem". Grunty przylegające do ratusza nie
powinny zostać ponownie zabudowane, ponieważ na ich miejsce zostanie wzniesiony monumentalny
ratusz, zgodnie z przyszłymi wymaganiami miasta. W bezpośrednim sąsiedztwie dworca ma powstać
rzeźnia i zagroda dla bydła oraz targ bydła. Twórca projektu zauważa, że projekt ma na uwadze
również przyszłe uwarunkowania, a zmiany można wprowadzać stopniowo i powoli.
I Burmistrz von Prądzyński zwraca się do Panów Radnych, aby po zapoznaniu się z planem
wypowiedzieli się, czy ten uzyskał ich akceptację, tak, aby władze mogły podjąć odpowiednie kroki w
celu przygotowania gruntu pod odbudowę. Jako pierwsza zatem jest potrzebna zgoda wyższych
urzędów, następnie będą miały miejsce prace związane z wymierzeniem terenu, po czym dopiero
można będzie przystąpić do prac związanych z odbudową miasta. Prace takie mogą potrwać parę
miesięcy, stąd zaleca się pośpiech. Urząd Miasta nie może uwzględnić licznych wniosków o
odbudowę dopóki sprawa nie zostanie rozstrzygnięta co do zasady.

316

Pan Kożuchowski: o mieście należy myśleć jak o jednostce. Jeśli chce się innych oczarować, należy
wiedzieć, ile taki „prezent” będzie kosztował. Z planów, które zostały nam przedłożone wynika, że
koszty będą ogromne. Czy miasto będzie mogło sobie na nie pozwolić? Są to powody, które zmuszają
nas do działania z pewną dozą rozwagi, a nie do pospiesznego przeglądania przedstawionych nam
planów. Miejskie Towarzystwo Kredytowe, które również jest zainteresowane odbudową miasta,
powołało spośród swoich członków komitet w celu nawiązania współpracy z Warszawskim
Stowarzyszeniem Architektów, które organizuje konkurs z nagrodą 2000 rubli dla najlepszego planu
zabudowy Kalisza. Jury konkursowe obradować będzie w pierwszych dniach stycznia. W jego skład
wchodzą również członkowie komitetu kaliskiego Towarzystwa Kredytowego. Nagrodzony projekt,
jak również plany wyróżnione przez Stowarzyszenie Architektów, dadzą nam możliwość porównania
tychże planów z projektem pana Caro, a wtedy, z pomocą komisji, byłaby możliwość dokonania
wyboru.
I Burmistrz: Wypowiedź pana mecenasa Kożuchowskiego dotycząca kosztów jest słuszna, jednakże te po
dwóch latach będą trudne do oszacowania. Bez wątpienia koszty będą wysokie, jednak należy
uwzględnić fakt, iż będą one wydatkowane stopniowo, a przez to nie będą zbyt odczuwalne. Ulice nie
mogą pozostać w przyszłości takie, jakie są teraz, koniecznie muszą zostać poszerzone, a chwila
obecna jest do tego pod tym względem najkorzystniejsza. Pan Caro, jako architekt doświadczony we
współczesnej urbanistyce, posiada bez wątpienia zalety oraz pewną przewagę wobec warszawskich
architektów, którym pod tym względem brakuje doświadczenia. Odkładanie decyzji do czasu wydania
werdyktu przez jury byłoby sprawą zbyt odległą. Urząd Miasta nie podjął żadnych zobowiązań
odnośnie projektów i pan Caro otrzyma odpowiednią rekompensatę dopiero po akceptacji jego planów
przez miasto. Pan Caro opracowuje również kodeks budowlany.
Pan Kasimir Scholz: Termin konkursu jest wyznaczony na 1 stycznia 1916 roku, jury jest wybrane,
nagrody wyznaczone, nie należy się zatem obawiać, że sprawa ta będzie odraczana ad calendas
graecas. Nieznaczna zwłoka w odbudowie miasta może się tylko przyczynić tej sprawie [skreślone:
"umożliwi wybór"]. Nieuzasadnione jest założenie, że w Warszawie miałoby brakować architektów,
którzy znają się na urbanistyce. Z tego powodu wnioskuję, by ostateczną decyzję odłożyć na drugą
połowę stycznia.
Pan tajny radca Hahn: Odłożenie decyzji na drugą połowę stycznia jest niepożądane z tego powodu, iż
urzędy będą mogły zezwolić na plany nie wcześniej, jak w marcu i dopiero wtedy będzie możliwe
przystąpienie do prac związanych z pomiarami terenu. Te będą trwały przez całe lato, tak więc dopiero
w 1917 roku będzie możliwe rozpoczęcie odbudowy. Plan pana Caro został oceniony jako bardzo
dobry przez uznanego jako doświadczonego znawcę w dziedzinie urbanistyki, nadburmistrza miasta
Poznań pana dra Wilmsa. Plan powstaje z dużym rozmachem, ze zmianami w centrum miasta, ale
mając na uwadze przyszłość miasta, nie można szczędzić wyrzeczeń [skreślone błędne "schen"].
Pan Kasimir Scholz: Trudno podjąć szybką decyzję co do przedstawionego nam planu, jednak odnośnie
projektu warszawskiego wiadomo, iż z pewną dozą pietyzmu dołożono starań, by zachować charakter
miasta. Nie istnieją powody, które zmuszałyby do pośpiechu, trudno się spodziewać wzmożonego
ruchu budowlanego, z tego względu mówca sugeruje przyjęcie propozycji pana radnego
Kożuchowskiego, aby wybrać komisję.
I Burmistrz: stwierdza, że przedłożony plan nie jest ostateczny, jest on tylko projektem do planu, który
może zostać poddany różnym zmianom.
317

Przewodniczący mecenas von Wyganowski stawia pytanie, o relację między twórcami obecnego planu a
przyszłą zabudową miasta, oraz czy i jakie prawa będą mieli ci sami wobec właścicieli budowanych
domów. Być może dla firmy Caro mógłby powstać przywilej w doborze pracowników, przy
jednoczesnym unikaniu sił lokalnych. To do radnych miasta powinna należeć troska o dobrobyt
miejscowych.
I Burmistrz wyjaśnia, że firma Caro miałaby się zobowiązać, by nie wykonywać żadnych prywatnych
zleceń.
Pan Naczelnik Powiatu potwierdza powyższą deklarację i zauważa, że w przypadku akceptacji planów
firmy Caro, zgodnie z obowiązującymi przepisami niemieckimi, nie może ona przyjmować
prywatnych zleceń.
Pan Kożuchowski wnioskuje, by wstrzymać się z decyzją do terminu obrad warszawskiego jury i
zauważa, że utworzona komisja mogłaby dogłębnie zapoznać się z planem pana Caro, otrzymując
przez to możliwość porównania go z innymi projektami. Mówca wnioskuje, by w tym celu wykonać
kilka kopii planu, aby móc przedłożyć je członkom komisji.
Pan Naczelnik Powiatu zgadza się na wybór komisji, ale z terminem nie dłuższym niż 8 dni, ponieważ
sprawa nie cierpi zwłoki i nie powinna być odwlekana w czasie.
Pan Scholtz wyjaśnia, że ośmiodniowy termin jest zdecydowanie za krótki i nie wystarczy na
sprowadzenie architektów z Warszawy, i w zamian proponuje termin czterotygodniowy.
Pan Naczelnik Powiatu zauważa, że, jeśli prace mają się rozpocząć wiosną, plany powinny być wysłane
do Warszawy najpóźniej za 2 lub 3 tygodnie, po czym będzie można przystąpić do prac pomiarowych,
na które potrzeba nie mało czasu. Prawo budowlane wymaga w końcu kilku tygodni szczegółowych
prac, stąd nawet w przypadku przyspieszenia niezwykle trudno będzie ukończyć te prace przed
początkiem maja.
Pan Scholtz, jako szczególnie zaznajomiony z warunkami lokalnymi, a nawet z funduszami
poszczególnych właścicieli, twierdzi, że jest prawie niemożliwe, aby właściciele domów budowali w
śródmieściu, z tego prostego powodu, że nie mają na to żadnych środków, a do pozyskania tychże
środków potrzeba czasu i korzystniejszych okoliczności niż te obecne. Mówca zauważa jednak, że z
pewnością można by znaleźć pojedyncze osoby, które posiadają i środki, i chęć budowy, jednak należą
one do wyjątków, i to zapewne nielicznych. Nie chcemy do naszych obowiązków, które mamy wobec
przyszłych pokoleń, podchodzić lekkomyślnie, by kiedyś nie zarzucono nam zbyt dużego pośpiechu w
kwestii tak ważnej, jaką jest odbudowa miasta.
Pan Naczelnik Powiatu wyjaśnia Radnym, że równocześnie z prawem budowlanym powinna zostać
wydana ustawa, zgodnie z którą fundusz budowlany będzie poprzedzać fundusz hipoteczny. Dając
pierwszeństwo funduszowi budowlanemu, względnie pożyczce budowlanej, wierzyciele hipoteczni
nie poniosą dużej szkody, ponieważ zdecydowanie łatwiej jest uzyskać sumę i ewentualnie procent z
odbudowanego domu niż z rumowiska. Jednocześnie pan tajny radca zgadza się na 3-tygodniowy
termin.
Pan Scholtz: Z jakich źródeł mają napływać środki na fundusz budowlany?
318

Pan Naczelnik Powiatu zauważa, że niezależnie od tego, z jakiego źródła pieniądze te napłyną, te, jak
również inne wykorzystane do odbudowy, będą miały przywilej hipoteczny.
Przewodniczący stwierdza, że postanowiono utworzyć komisję, która zgodnie z prośbami pana
Naczelnika Powiatu i pana von Prądzyńskiego ma wyrazić swoją opinię w ciągu 3 tygodni.
Pan Kożuchowski: Komisja może pracować, ostateczna decyzja będzie w końcu podjęta dopiero po
terminie zebrania jury.
Pastor Wende wnioskuje, że komisja chciałaby nawiązać kontakt z Warszawskim Stowarzyszeniem
Architektów i sprowadzić jednego z jej członków w celu wspólnego przejrzenia planów.
Na wniosek Przewodniczącego, czy odnośnie terminu wglądu w plany powinno odbyć się głosowanie
i czy komisji przysługuje prawo kooptacji członków poza Zgromadzeniem Rady Miejskiej, zostaje
jednogłośnie zadeklarowane, że projekt zostanie przeanalizowany w przeciągu 3 tygodni oraz że
komisji przysługuje prawo kooptacji.
Pan Scholtz: pyta, ponieważ przy miejskim Towarzystwie Kredytowym została właśnie utworzona
komisja techniczna, czy ta komisja nie mogłaby przejąć też prac tamtej?
Przewodniczący: tego typu komisja zasadniczo sprzeciwia się statutowi Zgromadzenia Rady Miejskiej,
ale przysługuje jej prawo kooptacji. Komisja składa się z pastora Wende jako przewodniczącego,
księdza prałata Sobczyńskiego oraz panów: Telesfora Kożuchowskiego, Kazimierza Scholtza,
Teodora Deutschmanna, Kicala i dra Brockmanna.

Urząd Miejski w Kaliszu

Kalisz, 18 grudnia 1915 r.
Do Pana Naczelnika Powiatu
w Kaliszu

W kwestii odbudowy miasta na Zgromadzeniu Rady Miejskiej z 14 grudnia zostało uchwalone, co
następuje:
1. Wyniki głosowania nad poszerzeniem ulic:
ul. Warszawska [oryg. Warschauerstrasse]: szerokość 18 m. z 12 głosami przeciw 9 głosom
ul. Wrocławska [oryg. Breslauerstrasse]: szerokość 18 m. z 12 głosami przeciw 9 głosom
ul. Sukiennicza [oryg. Tuchmacherstrasse szerokość 18 m., prawie jednogłośnie
ul. Złota [oryg. Goldnestrasse]: szerokość 15 m., prawie jednogłośnie
ul. Kanonicka [oryg. Domherrnstrasse]: szerokość 15 m., prawie jednogłośnie
ul. Zdrojowa [oryg. Badestrasse]/ w całości: szerokość 15 m., prawie jednogłośnie
-------------------------------------------------------------------2. Do wniosku pana Naczelnika Powiatu: miasto musiałoby mieć wpływ zarówno na wybór jury
konkursu, jak i na zakup projektów. Wybiera się komisję, składająca się z pięciu członków, której
zadaniem będzie sprawdzić warunki konkursu.
Stanowią ją panowie:
319

1/ prałat Sobczyński, 2/ dr Brokman 3/ Kazimierz Scholtz 4/ Mecenas Kożuchowski 5/ Teodor
Deutschmann i mecenas von Wyganowski jako przewodniczący. Komisja posiada prawo kooptacji.
Burmistrz
[podpis: von Prądzyński ]
porucznik

k. 92-93.
Szef Administracji
przy
Generalnym Gubernatorstwie Warszawskim

Warszawa, dnia 8 stycznia 1916 r.

B. Nr. K.S. Nr 563.
Dotyczy wyjaśnień w sprawie odbudowy Kalisza w raporcie administracyjnym z dnia 28 grudnia 1915
r.
Jeżeli Rada Miasta przed ostatecznym podjęciem uchwały dotyczącej planu zabudowy firmy Bobst &
Caro chce poczekać na efekt przetargu cenowego Zrzeszenia Architektów Warszawskich, wówczas
oznacza to przesunięcie odbudowy przypuszczalnie o pół roku.
Termin składania ofert upływa z końcem zimy. Nastąpi wówczas najpierw weryfikacja planów przez
komisję. W każdym razie przepadną miesiące, które są niezbędne do prac wstępnych w celu realizacji
planu zabudowy.
Prace te zajęłyby przypuszczalnie lato i jesień, dlatego rzeczywiste rozpoczęcie odbudowy nastąpiłoby
dopiero wiosną 1917 roku.
Do
Pana Szefa Powiatu
w K a l i s z u.
Uniżenie proszę o wywarcie wpływu w takim zakresie, aby możliwie jak najszybciej nastąpiło
ostateczne podjęcie uchwały dotyczącej planu firmy Bobst i Caro.
[podpis odręczny]
k. 94-95
20 stycznia
I.a. 350/10
Dotyczy: odbudowy miasta Kalisz
do zarządzenia z dnia 8 stycznia 1916 r.
G.Nr. K.S. nr 563
320

Osobiście prowadziłem szczegółowe negocjacje podczas dwóch posiedzeń radców miejskich z Radą
Miasta dotyczących planu zabudowy firmy Bopst & Caro, Berlin, i już wtedy wyraźnie przedstawiłem
na Radzie Miasta określone przez Waszą Ekscelencję w powyższym zarządzeniu powody
przyspieszenia podjęcia uchwały. Mimo to nie udało się uzyskać akceptacji omawianego planu
zabudowy. Udało mi się jedynie wywalczyć podjęcie ostatecznych uchwał przez Radę Miasta w
odniesieniu do przyszłej szerokości ulic w śródmieściu (w szczególności w spalonej części).
Zgodnie z tymi zaakceptowanymi przeze mnie uchwałami obecnie nowy plan linii zabudowy dla
śródmieścia zostanie naniesiony na mapy w biurze magistratu i przypuszczalnie przedłożony Waszej
Ekscelencji w ciągu 14 dni w celu jego przyjęcia.
Do
Pana Szefa Administracji przy Generalnym
Gubernatorstwie Warszawskim, Ekscelencja,
w Warszawie
Jednocześnie pozwolę sobie przedłożyć projekt ustawy budowlanej dla tej dzielnicy oraz ustawy o
scaleniu analogicznie do Lex Adickes.
[podpis odręczny]
Tajny Radca Rządowy
2. Po wysłaniu ponownie przedłożyć!

k. 96.
22 stycznia
I.a. 350/10
Do
Pana Burmistrza v. Prądzyński
w Kaliszu.
W związku z projektem ustawy budowlanej i ustawy o przekształceniu dotyczących spalonych części
Kalisza, uniżenie proszę o konsultacje ze mną w środę, 26 stycznia 1916 r. o godz. 6 razem z panem
adwokatem v. Bzowskim.
Proszę o poinformowanie pana adwokata v. Bzowskiego i jednocześnie zapraszam Panów do mnie na
wieczorny posiłek.

[podpis odręczny]
Tajny Radca Rządowy
321

k. 98
20 stycznia
Do
Pana Burmistrza v. Prądzyński
w K a l i s z u.
z załączonym Lex Adickes i uniżoną prośbą o konsultację z panem adwokatem v. Bzowski i ze mną w
sprawie sformułowania podobnego rozporządzenia dla Kalisza.
[podpis odręczny]
Tajny Radca Rządowy
1 załącznik!

k. 99-111.
Lex Adickes dla Kalisza.

§1
W mieście Kalisz w interesie dobra publicznego w celu udostępnienia terenu budowlanego oraz w
celu przywrócenia właściwego kształtu odbudowywanych działek budowlanych należy dokonać
przekształcenia działek położonych na obszarze, który został otoczony na mapie czerwonym kolorem,
którą to mapę dołączono do niniejszego rozporządzenia.
§2
Przeprowadzeniem procedury przekształcenia zajmie się komisja. Komisja składa się z:
1.

1 [dopisek odręczny: jednego]
Gubernatorstwie Warszawskim lub
przewodniczącego,

Komisarza Szefa
ewentualnym

Administracji przy Generalnym
rządzie
krajowym
jako

2.

burmistrza Kalisza jako zastępcy przewodniczącego,

3.

1 [dopisek odręczny: jednego} rzeczoznawcy w dziedzinie budownictwa,

4.

1 [dopisek odręczny: jednego] rzeczoznawcy w dziedzinie prawa, uprawnionego do pełnienia
urzędu sędziego (albo sędzia albo adwokat),

5.

1 [dopisek odręczny: jednego] dyplomowanego geodety,
322

6.

2 [dopisek odręczny: dwóch] rzeczoznawców obeznanych z wartością działek w Kaliszu w celu
wyceny działek.

Oprócz burmistrza żaden z członków magistratu nie może być członkiem komisji. W razie przeszkód
burmistrz będzie reprezentowany przez zastępcę burmistrza.
Członkowie komisji, oprócz burmistrza Kalisza, zostaną mianowani przez szefa administracji przy
Generalnym Gubernatorstwie Warszawskim. Przed mianowaniem członków należy wysłuchać
propozycji Rady Miasta Kalisza.
Członkowie komisji mają prawo do zwrotu wydatków pieniężnych. Członkowie, o ile nie są oni
urzędnikami państwowymi lub miejskimi, mają ponadto prawo do zapłaty 2 marek za godzinę, jednak
maksymalnie 15 marek za dzień.
Komisja jest zdolna do podejmowania uchwał, gdy wszyscy członkowie zostali zaproszeni do
podjęcia uchwały oraz obecni są przewodniczący lub jego zastępca i co najmniej połowa członków.
Komisja podejmuje uchwały większością głosów. W razie równej liczby głosów decyduje głos
przewodniczącego.
Komisja jest reprezentowana przez przewodniczącego przed sądem i poza nim.
Dokumenty komisji są dokumentami publicznymi, ich protokoły i plan podziału mają moc
dokumentów sądowych.
§3
W trakcie trwania procesu przekształcenia nie wolno dokonywać sprzedaży ani obciążania ze
skutkiem prawnym działek położonych na obszarze wymienionym w § 1. Odpowiednią adnotację
Komisja ds. Hipoteki winna wpisać w ciągu 8 dni od opublikowania niniejszego rozporządzenia do
ksiąg wieczystych stosownych działek.
Komisja powinna uzyskać wiarygodną wiedzę na temat treści ksiąg wieczystych. W razie potrzeby w
tym celu powinna złożyć wniosek do Urzędu Ksiąg Wieczystych o wydanie odpisów. Nawet w
przypadku wydania poświadczonych odpisów, rozliczyć należy wyłącznie wydatki pieniężne.
Urząd Ksiąg Wieczystych jest zobowiązany do informowania komisji z urzędu o wpisach dokonanych
po wpisaniu procesu przekształcenia.
Adnotacja.
Decyzja o tym, czy dokonanie wpisu z urzędu powinno nastąpić na wniosek komisji, musi jeszcze
zapaść.
§4
Przekształcenie działek nastąpi według bloków ulic. Każdy blok ulic należy scalić, tworząc
jedną masę. Ulice i place zostaną włączone do masy jedynie wówczas, gdy miasto w oparciu o plan
zabudowy zrezygnuje z istniejących ulic jako takich.
Od poszczególnych bloków ulic zostanie przede wszystkim oddzielony teren niezbędny do
poszerzenia ulic i placów zgodnie z planem zabudowy i przekazany gminie miejskiej Kalisz za
pełnym odszkodowaniem. Pozostała masa zostanie podzielona między dotychczasowych właścicieli.
323

W blokach, w których gmina miejska Kalisz zaplanowała teren pod ulice, należy przy podziale terenu
budowlanego proporcjonalnie uwzględnić gminę miejską.
§5
Podział pozostałej masy określonej w § 4 powinien nastąpić dla każdego bloku zgodnie z
celowością i słusznością, a mianowicie tak, aby pozostała powierzchnia całkowita bloku została
podzielona według stosunku, w jakim właściciele mieli udział we wcześniejszej powierzchni
całkowitej.
W miarę możliwości należy przy tym przypisywać właścicielom działki znajdujące się pod
kątem prostym do ulic i placów i w takim samym położeniu, w jakim znajdowały się one przed
przekształceniem. Ponadto działki powinny być w miarę możliwości tak odgraniczone, aby przy
uwzględnieniu postanowień nowej ustawy budowlanej możliwa była ich zabudowa w jak
największym zakresie.
W szczególności zabudowane działki, które nie ucierpiały na skutek pożaru lub ucierpiały na
tyle mało, że przy niewielkich nakładach mogą zostać odtworzone, należy, z zastrzeżeniem
niezbędnego, osobnego odgraniczenia, pozostawić dotychczasowym właścicielom.
Jeżeli poszczególne części włączonej do masy działki są obciążone w różny sposób lub jeżeli
należące do tego samego właściciela działki o różnym obciążeniu są włączone do masy, wówczas za
każdą z oznaczonych części lub za każdą działkę lub za każdą większość działek, które są obciążone w
taki sam sposób, należy wykazać co najmniej jedną nową działkę.
Notatka.
Należy ustalić, czy wobec działek położonych w spalonych częściach istnieją prawa odkupu
lub pierwokupu lub czy istnieją zwrotne świadczenia rzeczowe w pieniądzu lub w naturze.
(Fideikomisy lub dobra rodzinne w miastach są zabronione. Nie ma także dzierżawy wieczystej).
§6
Jeżeli włączona do masy działka jest obciążona prawami, które wygasają i za które należy
wpłacić odszkodowanie, wówczas komisja może nałożyć na właściciela zapłatę kwoty pieniężnej do
wysokości minimalnej wartości, jaką włączona do masy działka miała dla niego na skutek obciążenia
(dopłata).
Dopłatę należy zapłacić na rzecz gminy. Jednak do momentu sprzedaży lub zabudowy działki
właścicielowi należy udzielić odroczenia na wniosek z oprocentowaniem w wysokości trzech i pół
procent.
§7
Jeżeli wartość przydziałów dokonanych na podstawie §§ 5 i 6 będzie mniejsza niż wartość
włączonej do masy działki, wówczas właściciele mają prawo do dodatkowego odszkodowania
pieniężnego, jednak tylko wtedy, gdy dostępne są środki odstąpione przez miasto za teren
przeznaczony do poszerzenia ulic w ramach bloków.
Środki te należy rozdzielić według słuszności na odpowiednich właścicieli.
Podwyższenie wartości, dotyczące włączonej do masy działki przy uwzględnieniu
planowanego lub wszczętego przekształcenia, nie jest tutaj rozpatrywane.
324

Przypisana działka podlega oszacowaniu według wartości, jaką uzyska ona po przekształceniu
w momencie, w którym nastąpi przeniesienie wartości na podstawie oświadczenia o przekazaniu.
Jeżeli nowa wartość całkowita przekształconych działek przy uwzględnieniu ustępu 3 osiągnie łączną
wartość włączonych do masy działek bloku, wówczas gmina miejska nie jest zobowiązana do zapłaty
odszkodowania za odstąpiony od tego bloku teren ulic.
§8
Włączone do masy działki, których powierzchnia jest tak niewielka, że możliwe byłoby ich
zastąpienie jedynie poprzez działki, które nie nadawałyby się do zabudowy, należy scalić, jeżeli należą
do tego samego właściciela.
Jeżeli należą one do różnych właścicieli, wówczas za ich zgodą należy je połączyć, tworząc
działki wspólne w taki sposób, aby w ich miejsce możliwe było przydzielenie działek nadających się
do zabudowy; przydzielenie następuje z oznaczeniem proporcjonalnego udziału we wspólnej
własności. Komisja powinna dążyć do osiągnięcia porozumienia. Jeżeli osiągnięcie porozumienia jest
niemożliwe, wówczas ci właściciele działek, którzy są gotowi na porozumienie, są uprawnieni do
nabycia działek osób, które się sprzeciwiają, według cen określonych przez komisję w oparciu o
wartość działek. Decyzję w tym zakresie podejmuje szef administracji. Postanowienie to ma
zastosowanie tylko w odniesieniu do działek, których budynki uległy spaleniu w takim stopniu, iż
konieczne jest zastąpienie ich nowymi.
§9
O możliwości zabudowy (§ 8) decyduje komisja po wysłuchaniu inspektora budowlanego.
§ 10

(§ 21) [dopisek odręczny nieczytelny]

????? Jako podstawę zastosować wzór wywłaszczenia.
§ 11
Plan zabudowy i linii zabudowy dla przekształcanego obszaru nie może ulec zmianie w trakcie
procedury przekształcania bez zgody komisji.
[wykasowana treść]
§ 12
Aby osiągnąć cel procedury przekształcenia, komisja może utrzymać w mocy lub zmienić istniejącą
służebność działek lub ustanowić nową służebność działek.
O ile jest to konieczne, komisja jest także zobowiązana do osobnego podziału spoczywających na
działkach lub wymagających zapłaty przy uwzględnieniu własności gruntowej obciążeń publicznych.
§ 13
Komisja jest zobowiązania do wydania postanowień w planie podziału, w szczególności w
odniesieniu do sposobu podziału działek (§ 5), w miarę możliwości w porozumieniu z
325

zaangażowanymi osobami, a w szczególności także do dążenia do powstania porozumień, na
podstawie których przyznanie odszkodowań pieniężnych zostanie w miarę możliwości ograniczone
lub stanie się zbędne.
Ponadto jest ona zobowiązania do zadbania o to, aby procedura była prowadzona wobec
rzeczywistych osób uprawnionych.
W przypadku zaangażowanych osób, które są nieobecne i które nie wyznaczyły uprawnionego
przedstawiciela lub które nie są w stanie dokonać takiego ustanowienia, Sąd Okręgowy w Kaliszu w
celu ich reprezentacji w ramach procedury przekształcenia jest zobowiązany do wyznaczenia
kuratorów dla ochrony praw osoby nieobecnej. Kuratorzy ci będą uprawnieni do składania wszelkich
niezbędnych w ramach procedury przekształcenia, wiążących prawnie oświadczeń w imieniu
nieobecnych osób.
[treść przekreślona]
Sporządzenie i ustalenie planu podziału.
§ 14
W oparciu o przepisy §§ 5-13 komisja jest zobowiązana do sporządzenia planu podziału wraz z mapą.
Dokument ten musi przedstawiać stary stan własności i nowy podział.
Należy przy tym podać poszczególne działki według ich wielkości i ich właścicieli, części działek
podlegających odstąpieniu w celu poszerzenia ulic oraz wynagrodzenie, jakie należy przyznać zgodnie
z § 4. Także w przypadkach § 5 ustęp 4 musi być widoczne, w jaki sposób przepisy te zostały
spełnione. Plan i mapę należy sporządzić w formie blokowej.
§ 15
Komisja jest zobowiązana do negocjacji dotyczących planu podziału i mapy (§ 14) z osobami
zaangażowanymi w formie blokowej.
Zaangażowane osoby należy wezwać na terminy negocjacji. Wezwanie gminy, właścicieli
oraz osób, które zgłosiły się do uczestnictwa w postępowaniu, następuje w drodze doręczenia,
wezwanie pozostałych zaangażowanych osób w formie zgodnych z miejscowym zwyczajem
obwieszczeń z wezwaniem do zgłoszenia się i dochodzenia swoich praw. Wezwania następują z
ostrzeżeniem, iż w razie nieobecności wezwanych osób uchwały dotyczące planu podziału, w
szczególności przypisania działek i wyznaczenia ewentualnego odszkodowania, mogą zostać podjęte
bez ich udziału.
Na terminie negocjacji może pojawić się każda zaangażowana osoba i reprezentować swój
interes. W razie potrzeby termin należy wyznaczyć na miejscu.
§ 16
Komisja jest zobowiązana do podjęcia uchwały dotyczącej planu podziału wraz z mapą,
w szczególności w odniesieniu do zmian lub uzupełnień wnioskowanych przez zaangażowane osoby
lub w razie potrzeby do korekty i uzupełnienia planu podziału i mapy stosownie do postanowień. W
planie podziału należy także uwzględnić wyniki podjętych przez zaangażowane osoby ustaleń w
zakresie ustanowienia, uchylenia, utrzymania w mocy lub zmiany praw, o ile nie jest to sprzeczne z
celem procedury przekształcenia.
326

Przy podejmowaniu uchwały oprócz przewodniczącego musi uczestniczyć co najmniej po jednym z
wymienionych w § 2 nr 6 członków, będących rzeczoznawcami.
§ 17
Po podjęciu uchwały komisja jest zobowiązana do udostępnienia planu podziału wraz z mapą, po
wcześniejszym, zgodnym z miejscowym zwyczajem obwieszczeniu, do wglądu dla każdego oraz do
wskazania właścicielom przypisanych im działek na miejscu w wyznaczonym w tym celu terminie. W
zgodnym z miejscowym zwyczajem obwieszczeniu, które zapowiada udostępnienie planu podziału,
należy uwzględnić postanowienie, iż zastrzeżenia wobec planu należy składać do przewodniczącego
komisji pisemnie lub do protokołu w ramach terminu prekluzyjnego wynoszącego 2 tygodnie.
Termin wnoszenia zastrzeżeń rozpoczyna swój bieg z chwilą udostępnienia [treść skreślona] planu
podziału.
§ 18
W razie wniesienia zastrzeżeń do planu podziału komisja jest zobowiązana do podjęcia próby
ich rozwiązania w drodze negocjacji. Jeżeli próba ta się nie powiedzie, należy przedłożyć akta szefowi
powiatu, który wyda ostateczną decyzję dotyczącą zastrzeżeń.
Jeżeli nie zostaną wniesione zastrzeżenia lub zostanie wobec nich podjęta decyzja, wówczas
następuje ustalenie planu podziału w drodze ostatecznej decyzji szefa powiatu.
Właścicielom i kuratorom dla ochrony praw osoby nieobecnej należy doręczyć wypisy
ustalonego planu podziału wraz z mapą, a pozostałym zaangażowanym osobom, w odniesieniu do
których zostało w nim ujęte postanowienie lub które uczestniczyły w postępowaniu, należy doręczyć
zawiadomienie o ustaleniu planu podziału.
Magistrat jest zobowiązany do obwieszczenia, iż plan został ustalony, w zgodny
z miejscowym zwyczajem sposób.
Procedura zażalenia
[treść skreślona]
§ 19
W przypadku określonych w § 4 roszczeń odszkodowawczych zaangażowanym osobom
przysługuje wobec planu podziału, od momentu jego ustalenia, prawo do złożenia zażalenia do szefa
administracji przy Generalnym Gubernatorstwie Warszawskim w Warszawie. Zażalenie jest
dopuszczalne do momentu upływu 4 tygodni od dnia zgodnego z miejscowym zwyczajem
obwieszczenia o ustaleniu planu podziału. Jeżeli zgodnie z § 13 ustęp 3 ustanowiono kuratorów dla
ochrony praw osoby nieobecnej, wówczas to oni składają zażalenie wobec gminy Kalisz, a gmina
Kalisz wobec określonych powyżej zaangażowanych osób.
W przypadkach określonych w § 6 powyższe przepisy mają zastosowanie ze wskazaniem, iż
procedura zażalenia przysługuje tylko właścicielom objętym obciążeniem.

Realizacja planu podziału.
327

§ 20
Wszczęcie procedury zażalenia nie wstrzymuje realizacji planu podziału. Następuje ona
poprzez ogłoszenie o przekazaniu wydawane przez szefa powiatu w formie ostatecznej uchwały.
Należy w nim podać dzień, w którym mają nastąpić zmiany prawne dotyczące przekształcanych
działek (dzień przekształcenia).
Dzień przekształcenia należy określić w taki sposób, aby okres pomiędzy dniem
obwieszczenia deklaracji przekazania a dniem przekształcenia wynosił co najmniej 8 dni.
Oprócz magistratu, właścicieli oraz przedstawiciela i zarządcy (§ 13) oświadczenie o
przekazaniu należy doręczyć pozostałym zaangażowanym osobom, w odniesieniu do których w planie
podziału została podjęta decyzja, lub które uczestniczyły w postępowaniu.
Magistrat jest zobowiązany do ogłoszenia oświadczenia o przekazaniu bez zwłoki w zgodny z
miejscowym zwyczajem sposób.
§ 21
Z chwilą publicznego ogłoszenia oświadczenia o przekazaniu gmina otrzymuje prawo do dokonania
poszerzeń dróg publicznych zgodnie z planem podziału.
§ 22
Jeżeli oświadczenie o przekazaniu zostanie ogłoszone w zgodny z miejscowym zwyczajem
sposób, wówczas z dniem przekształcenia treść planu podziału staje się obowiązująca. Dotychczasowe
prawa własności wobec włączonych do masy działek wygasają. Jednocześnie włączone do masy
działki zostają zwolnione ze wszystkich prywatno-prawnych obciążeń i ograniczeń, w szczególności
przestają one stanowić fideikomis lub dobra rodzinne, a także przestają być przedmiotem lenna lub
dzierżawy.
Miasto Kalisz staje się właścicielem przypisanego mu zgodnie z § 4 terenu w celu poszerzenia
dróg publicznych. Miejsce każdej włączonej do masy działki zastępuje przypisana działka przy
uwzględnieniu praw własności i pozostałych zależności prywatnoprawnych opisanych w ustępie 1
zdanie 3. Z przeniesienia na przypisaną działkę są jednak wykluczone: służebność, prawa odkupu i
pierwokupu oraz ciężary realne, niepolegające jedynie na świadczeniach pieniężnych, świadczeniach
w naturze lub świadczeniach osobistych, o ile w planie podziału nie ustalono inaczej.
Odszkodowania ustalone na podstawie przepisów § 4 występują w miejsce włączonej do masy działki
w odniesieniu do opisanych w poprzednim akapicie zależności prawnych.
§ 23
Na wniosek komisji Urząd Ksiąg Wieczystych jest zobowiązany do wpisania do księgi
wieczystej zmian prawnych, które występują zgodnie z postanowieniami planu podziału i niniejszej
ustawy w odniesieniu do praw wpisanych do księgi wieczystej lub zabezpieczonych poprzez wpis, a
także do usunięcia adnotacji o przekształceniu, a ponadto do wpisania do księgi wieczystej, iż zgodnie
z przepisami § 6 działka jest objęta obowiązkiem dopłaty. Wraz z wnioskiem należy przedłożyć do
Urzędu Ksiąg Wieczystych wymagane wyciągi z księgi katastralnej.
Wniosek należy złożyć niezwłocznie i musi on dokładnie określać wpisy, których dotyczy.
328

/§ 44

§ 24
????? (ustawa o wywłaszczeniu)
§ [treść przekreślona] 25

Jeżeli kwota sumy pieniężnej za blok przypadającej do zapłaty przez gminę za poszerzenie ulic
ulegnie zmniejszeniu, wówczas komisja jest zobowiązana do proporcjonalnego odliczenia obniżonej
kwoty właścicielom bloku od odszkodowań przypisanych im w planie podziału.
§ 26
Doręczenia realizowane przez komisję powinny nastąpić w formie zwykłych doręczeń.
§ 27
Płatności przypadające do zapłaty na rzecz gminy zgodnie z planem podziału w razie potrzeby zostaną
przez gminę ściągnięte przymusowo. Dopłaty mają status obciążeń powszechnych.
Po wygaśnięciu obowiązku dopłaty magistrat jest zobowiązany do złożenia wniosku do Urzędu
Hipotecznego o usunięcie dotyczącej jej adnotacji.
§ 28
W trakcie trwania procedury przekształcenia w ramach określonego w § 1 okręgu nie wolno wydawać
pozwoleń na wznoszenie budowli na działkach.
Koszty postępowania ponosi gmina Kalisz. W odniesieniu do kosztów opłat i pieczęci dla Urzędu
Ksiąg Wieczystych obowiązuje zwolnienie z opłat.
§ 29
Zaangażowane osoby w rozumieniu §§ [puste pole] to oprócz gminy właściciele, wierzyciele
hipoteczni, wierzyciele długu gruntowego i rentowego, a także ci, którym przysługuje prawo
użytkowania lub dziedziczne prawo zabudowy wobec przekształcanej działki.
Jako zaangażowane osoby w rozumieniu §§ [puste pole] traktowane są oprócz gminy, właścicieli oraz
przedstawiciela i zarządcy
1. osoby, dla których jest wpisane lub zabezpieczone poprzez wpis prawo w księdze wieczystej lub
innej księdze sądowej,
2. osoby, którym przysługuje inne prawo do przekształcanej działki, lub do prawa obciążającego
działkę, w razie przymusowej licytacji lub przymusowego zarządu przez wierzycieli ściągających
należności.
Zaangażowane osoby, których prawa nie są wpisane w księdze wieczystej lub w innej księdze
sądowej, na żądanie gminy, właściciela, komisji lub urzędu, w którym toczy się postępowanie, są
zobowiązane do uwiarygodnienia swojego prawa; przed uwiarygodnieniem mogą one być wykluczone
z udziału w procedurze.
Jeżeli w związku z prawem, które uzasadniałoby prawo do udziału w procedurze, toczy się spór
prawny, wówczas obie strony są traktowane jako zaangażowane osoby.
329

§ 30
Niniejsze rozporządzenie wchodzi w życie z dniem ogłoszenia.

k. 114-117.
17 lutego ....6 [1916]

Dotyczy: odbudowa miasta Kalisz
ostatnie tamtejsze zarządzenie z dnia 8 stycznia 1[91]6
G.Nr. K.S. 563
Załączniki:
Projekt scalenia dla Kalisza w dwóch egzemplarzach,
Odpis Lex Adickes dla Frankfurtu nad Menem

Do
Pana Szefa Administracji
przy Generalnym Gubernatorstwie Warszawskim
w Warszawie

W nawiązaniu do mojego raportu z dnia 20 stycznia 1916 r. przekazuję załączniki z prośbą o
sprawdzenie. Niestety nie mogę przedłożyć planu linii zabudowy dla śródmieścia, ponieważ nie jest
on jeszcze ukończony. Także projekt ustawy budowlanej dla śródmieścia nie został jeszcze
ukończony, ponieważ jedyny wykwalifikowany architekt, który jest zaznajomiony z tutejszymi
realiami, inżynier Martin Heymann, ze względu na inne zamiejscowe obowiązki będzie dostępny w
celu omówienia tej ustawy budowlanej dopiero od dnia 20 bieżącego miesiąca. Włączenie go do
konsultacji dotyczących projektu jest jednak, moim zdaniem, niezbędne, a mianowicie także dlatego,
ponieważ cieszy się on dużym uznaniem wśród tutejszych mieszkańców i radców miejskich i ma duży
wpływ na obywateli.
Załączony projekt jest wynikiem długich i intensywnych konsultacji z tutejszym burmistrzem
oraz biorącym udział w rozmowach jako lokalny biegły w zakresie prawa notariuszem v. Bzowskim.
Podstawę konsultacji stanowi ustawa Lex Adickes dla Frankfurtu, której odpis także zostaje
przekazany. Zakres obowiązywania rozporządzenia został wstępnie ograniczony do spalonej części
Kalisza. Naszym zdaniem jest to zalecane dlatego, ponieważ kilka miesięcy temu nie udało się
ostatecznie ukończyć projektu dużego, rozległego planu zabudowy dla Kalisza i wydaje się wątpliwe,
czy dla niespalonych części Kalisza zostanie zaakceptowana konieczność scalenia działek.
Lex Adickes dla Frankfurtu ogranicza obszar scalenia dla tego miasta głównie do dotychczas
niezabudowanych części i uzależnia zastosowanie od wyrażenia zgody przez co najmniej znaczącą
część wchodzących w rachubę właścicieli działek. Ponieważ dla miasta Kalisz istnieje konieczność
scalenia przede wszystkim dotychczas zabudowanych działek, a także ponieważ w celu należytej
odbudowy miasta zalecane wydaje się być inne odgraniczenie licznych spalonych działek, dlatego w
niniejszym projekcie proponowane jest przeprowadzenie scalenia w drodze przymusu, bez
wcześniejszego wysłuchania właścicieli działek pod kątem konieczności.
330

Dlatego wszystkie postanowienia Lex Adickes dotyczące warunków przekształcenia oraz
procedury przygotowawczej były zbędne i należało z nich zrezygnować. Także w pozostałym zakresie
istniejące okoliczności wymagają znacznych odstępstw od frankfurckiej ustawy. Przykładowo we
Frankfurcie, jak wspomniano, ustawa dotyczyła dotychczas niezabudowanych powierzchni działek, na
których mają powstać liczne nowe ulice, aby przygotować je pod zabudowę, podczas gdy prowadzące
dotychczas przez ten teren drogi publiczne w większości mają zostać zlikwidowane. Natomiast w
Kaliszu na spalonym obszarze w grę wchodzi tylko poszerzenie istniejących ulic. W związku z tym
nie zaleca się włączenia do masy wszystkich przekształcanych działek wraz z dotychczasowymi
drogami publicznymi, lecz dokonanie przekształcenia według bloków ulic.
We Frankfurcie gmina miejska jako wykonawca przekształcenia, jest zobowiązana do zapłaty
odszkodowań w gotówce, które zostały dokładniej opisane w § 13 i 14 Lex Adickes. Nie wydawało
się zasadne zastosowanie tych postanowień w nieograniczony sposób w ramach planowanego
przekształcenia w Kaliszu, ponieważ skutki finansowe dla miasta są niemożliwe do oszacowania. W
Kaliszu w grę wchodzi tylko odstąpienie dotychczas zabudowanego gruntu w celu poszerzenia ulic w
ramach poszczególnych bloków. W odniesieniu do niezbędnego dla tego celu terenu, który musi
zostać odstąpiony przez dotychczasowych właścicieli, wskazane wydaje się być całkowite
odszkodowanie na rzecz dotychczasowych właścicieli albo w formie przyznania środków pieniężnych
albo poprzez przyznanie innego terenu w ramach tego samego bloku.
Jednak w projekcie zostanie zaproponowane odszkodowanie dla bloku tylko w takiej
wysokości, w jakiej powinna nastąpić zapłata ze strony miasta w przypadku tego bloku za nowo
nabyty teren pod ulice.
§ 17 i 18 Lex Adickes: na podstawie tych samych rozważań wydaje się nieodpowiednie, aby
za działki, które nie nadają się do zabudowy, miasto przewidziało przy scalaniu odszkodowanie
pieniężne. Rozsądny wydaje się wybór rozwiązania zaproponowanego w § 8 projektu.
W miejsce drogi prawnej w rozporządzeniu wszędzie zaproponowano postępowanie
odwoławcze. Wydaje się to być konieczne już z tego powodu, iż ze względu na wskazane
przyspieszenie odbudowy Kalisza należy unikać długotrwałych procesów.
Podejmę starania, aby jak najszybciej dosłać projekt ustawy budowlanej, do której odnosi się
projekt ustawy o scaleniu.
[podpis odręczny]
Tajny Radca Rządowy
2. Po wysłaniu przedłożyć ponownie!

k. 216.
Magistrat Kalisz
Numer dziennika
7596
Kalisz, dnia 15 lipca 1916 r.
Pieczęć:
Niemiecki Szef Okręgu
Wpłynęło 17 lipca 1916
Kalisz
331

Do Pana
Szefa Okręgu
tutaj
Przekazuję Waszej Wielmożności projekt rozporządzenia dotyczący możliwości gospodarczych
odbudowy spalonych części miasta w Kaliszu i jeżeli zdaniem Waszej Wielmożności nadaje się on do
użycia, proszę o przekazanie go panu szefowi administracji. Zaznaczam jednak, iż projekt ten zawiera
moje osobiste poglądy i nie został omówiony z władzami miasta.
Burmistrz
v. Prądzyński
Porucznik

k. 217-219.
PROJEKT
rozporządzenia dotyczącego gospodarczego umożliwienia odbudowy spalonych w czasie wojny
działek w Kaliszu.
1. W księgach wieczystych spalonych w czasie wojny działek w Kaliszu w ciągu 14 dni po ogłoszeniu
niniejszego rozporządzenia zostanie wpisana adnotacja o zablokowaniu, dotycząca prawa korzystania
z samych działek oraz z wpisanych na tych działkach hipotek, długów hipotecznych itp. Te adnotacje
o zablokowaniu należy usunąć wyłącznie na wniosek jednej z dwóch wymienionych poniżej komisji
specjalnych.
2. Pan szef administracji wyznaczy komisję specjalną, która będzie się składać z 5 członków.
Przewodniczącym tej komisji specjalnej zostanie komisarz państwowy. 4 pozostałych członków
zostanie wybranych spośród mieszkających na miejscu obywateli, wśród których jeden musi być
biegły w sprawach budowlanych, a inny musi być członkiem magistratu wybranym przez magistrat.
3. Zadaniem tej komisji specjalnej jest weryfikacja okoliczności obciążeń spalonych działek oraz
innych uwarunkowań ekonomicznych ich właścicieli, sporządzenie wykazu spalonych działek oraz
podanie wartości każdej z działek przed spaleniem, jak również pośredniczenie między właścicielem,
wierzycielami hipotecznymi oraz miejską instytucją ds. hipotecznych listów zastawnych, którą należy
utworzyć. W tym zakresie będą istniały następujące możliwości:
a. Działka była już przed spaleniem tak nadmiernie obciążona, że w interesie ogółu nie jest
pozostawienie działki w rękach obecnego właściciela. W przypadku takiej działki komisja specjalna
będzie musiała złożyć wniosek do Urzędu Ksiąg Wieczystych o wykreślenie adnotacji o
zablokowaniu, dotyczącej prawa korzystania z samej działki (nie z hipoteki). Skutkiem tego będzie
poddanie działki przymusowej licytacji. Poniżej zostanie omówione, jak w takim przypadku będą
chronieni właściciele dobrych hipotek.
b. Działka ma standardowe obciążenie. W przypadku takiej działki komisja specjalna podejmuje rolę
negocjatora.
332

Musi ona działać w takim kierunku, aby wierzyciele hipoteczni dobrowolnie zgodzili się na
wykreślenie części tych hipotek. Jako nacisk w tym zakresie komisja z jednej strony będzie stosować
groźbę, iż adnotacje o zablokowaniu zostaną wykreślone, a działka zostanie poddana przymusowej
licytacji, przy czym wierzyciele hipoteczni ponoszą ryzyko utraty wszystkich swoich pieniędzy, z
drugiej strony w ramach zachęty będzie zapewniać, iż hipoteka po częściowym wykreśleniu zostanie
natychmiast wypłacona. Oczywiście konieczna będzie rezygnacja z zaległych odsetek hipotecznych.
Sposoby realizacji wypłat zostaną omówione poniżej.
Jeżeli na skutek takiego pośrednictwa nie dojdzie do porozumienia, wówczas komisja jest uprawniona
do częściowego wykreślenia hipotek w księdze wieczystej, jednak wykreślenie nie może obejmować
więcej niż 20% pojedynczej hipoteki i nie więcej niż 10% wszystkich hipotek na jednej działce. Z tego
uprawnienia należy korzystać tylko w bardzo wyjątkowej sytuacji.
c. Działka nie jest w ogóle obciążona. W przypadku takiej działki komisja nie podejmuje żadnych
działań.
3. Aby umożliwić odbudowę pod kątem finansowym, należy utworzyć miejską instytucję ds.
hipotecznych listów zastawnych, która będzie uprawniona do wydania hipotecznych listów
zastawnych o wartości 5%. Gwarancję za nie przejmie miasto i państwo, do którego Kalisz będzie
należeć, aby łatwiej znalazły nabywców. Ta instytucja ds. hipotecznych listów zastawnych lub miasto
otrzyma od państwa, do którego Kalisz będzie należeć, nieoprocentowaną pożyczkę w wysokości ok.
30 000 000 marek, w ratach rocznych po 6 000 000 marek. Kapitał będzie podlegał spłacie w ciągu 30
lat od wypłacenia ostatniej raty. Celem jest wykorzystanie tej nieoprocentowanej pożyczki przez
instytucję ds. hipotecznych listów zastawnych w celu spłaty istniejących obecnie, częściowo
wykreślonych hipotek. Hipoteczne listy zastawne zostaną wydane właścicielom działek w formie
funduszy budowlanych. Oprocentowanie tutejszych hipotek było następujące: oprocentowanie
pierwszej hipoteki wynosiło 6%, dalszych hipotek 7-10%, a zatem można przyjąć średnie
oprocentowanie na poziomie 7%.
Ponieważ właściciel nie może być w lepszej sytuacji pod kątem oprocentowania niż przed wojną, musi
także wpłacić na rzecz instytucji ds. hipotecznych listów zastawnych 7% na hipotekę funduszu
budowlanego, z czego 2% zostanie przeznaczone na amortyzację istniejących obecnie, spłacanych
hipotek (w skrócie nazywam je hipotekami związanymi ze spaleniem).
4. Pojawia się pytanie, czy takie postępowanie będzie dla kogoś stanowiło trudność. W razie
istniejącego już teraz nadmiernego obciążenia działki nie należy właścicielowi w ogóle pomagać.
Wierzyciele hipoteczni dobrych hipotek będą chronieni w ten sposób, że miasto w razie przymusowej
licytacji jest zobowiązane do zaoferowania do 80% określonej przez komisję wartości sprzed spalenia.
W razie standardowego obciążenia wierzyciele hipoteczni będą poszkodowani jedynie w niewielkim
stopniu, ponieważ właściciel jest zobowiązany do zapłaty takich samych odsetek, jak przed wojną.
Aby jednak uniemożliwić spekulacje dotyczące tych hipotek, należy je zablokować, jak przedstawiono
powyżej. Jeżeli działka nie jest w ogóle obciążona, właściciel otrzyma od instytucji ds. hipotecznych
listów zastawnych fundusze budowlane w wysokości 2%, które zostaną przeznaczone na amortyzację.
W takim przypadku właściciel jest w nieco gorszej sytuacji niż przed wojną, gdy nie miał nic do
oprocentowania. Jednak przy uwzględnieniu faktu, iż w miejsce starego domu otrzyma on nowy,
wybudowany według nowoczesnych standardów dom, który przypuszczalnie przyniesie lepsze zyski z
wynajmu, wówczas to obciążenie jest na tyle niewielkie, iż można je spokojnie pozostawić.
Hipoteki związane ze spaleniem zostaną zamortyzowane za około 30 lat. Jednak należy wydać przepis
mówiący, że właściciel nie może dysponować miejscem w księdze wieczystej amortyzowanych
hipotek, lecz że samoistnie wstępuje w to miejsce hipoteka funduszu budowlanego.
Na skutek tej procedury działka będzie najpierw obciążona w ponad połowie, ale po 30 latach
obciążenie będzie standardowe, a przy tym nikt nie poniesie dużych strat. Należy zaznaczyć, iż dopóki
333

hipoteki związane ze spaleniem nie są amortyzowane, nie następuje amortyzacja hipoteki funduszu
budowlanego.
Powyższy projekt zawiera jedynie rozważania laika w dziedzinie bankowości, dlatego musiałby zostać
zweryfikowany pod kątem błędów przez biegłego w zakresie bankowości.
v. Prądzyński
k. 220.
Magistrat Kalisz
Numer dziennika
7893
Kalisz, dnia 24 lipca 1916 r.
Pieczęć:
Niemiecki Szef Okręgu
Wpłynęło 26 lipca 1916
Kalisz
Do Pana
Szefa Okręgu
tutaj
W nawiązaniu do zarządzenia z dnia 16 czerwca oraz 19 lipca nr dziennika A 6549/16 informujemy, iż
trwa sporządzanie listy zniszczonych budynków. Ponieważ jednak należy zadbać o to, aby zestawienie
to było jak najbardziej dokładne, co jest możliwe jedynie przy skorzystaniu z planu sytuacyjnego i
przedstawieniu stanu na nim, prace te będą trwały jeszcze przez jakiś czas.
Prosimy o termin do 15 sierpnia br.
Burmistrz
v. Prądzyński
Porucznik

k. 251.
Magistrat Kalisz
Numer dziennika
5896
Kalisz, dnia 31 maja 1916 r.
Pieczęć:
Niemiecki Szef Okręgu
334

Kalisz
wpłynęło 3 czerwca 1916

Do Pana
Szefa Okręgu
tutaj
Dotyczy zarządzenia z dnia 22 maja 1916 r., nr dziennika I a. 5092/16.
W ramach realizacji powyższego zarządzenia przekazujemy Waszej Wielmożności projekt wstępny
oraz raport objaśniający do planu linii zabudowy dla śródmieścia oraz oba wyróżnione plany
zabudowy. Informujemy, że projekt wstępny nie został jeszcze przedłożony organom miejskim.
Burmistrz
v. Prądzyński
Porucznik

k. 253-261.
Raport objaśniający
do projektu wstępnego planu zabudowy dla śródmieścia miasta Kalisz.
Położone między odnogami rzeki Prosna śródmieście jest w większości zniszczone.
Na przedmieściach w okolicy dworca spaleniu uległo wiele budynków znajdujących się przy
ulicy Wrocławskiej i bocznych ulicach – mniej więcej do cmentarza katolickiego.
Mając na celu racjonalną odbudowę miasta należy sporządzić plan zabudowy dla całego
miasta. W tym celu za pośrednictwem Związku Technicznego w Warszawie rozpisano przetarg
publiczny, który przyniósł kompleksowe, przydatne materiały do specjalnego opracowania planu
zabudowy.
Podstawę dla przetargu mógł jednak stanowić jedynie stary, niedokładny plan miasta. Mimo to
magistrat zlecił jednocześnie przeprowadzenie nowych pomiarów ciągów ulic w śródmieściu, które to
pomiary niedawno zostały ukończone i wykorzystane do sporządzenia załączonego projektu
wstępnego.
Już w tym miejscu należy zaznaczyć, iż w celu opracowania planu zabudowy zewnętrznych
dzielnic miasta także niezbędne jest wykonanie takich nowych pomiarów, nowe pomiary również
muszą objąć pomiar poszczególnych działek oraz wskazane jest sporządzenie mapy na podstawie
nowych pomiarów dla śródmieścia w większej skali (1:500). Bez tych dokumentów sporządzenie
użytecznego planu budowy miasta jest niemożliwe, a opracowanie techniczne i wykorzystanie
pomysłów zgłoszonych w ramach przetargu stanowiłoby jedynie obrazy, a nie dokumenty możliwe do
wykorzystania pod kątem technicznym.
I.
335

Do niniejszego projektu wstępnego w ramach objaśnienia podaje się następujące uwagi:
Uchwałą organów miejskich z dnia 14 grudnia 1915 r. określono dla śródmieścia poszerzenie
wymienionych poniżej ulic:
Warszawska
Wrocławska
Sukiennicza
Złota
Kanonicka od Rynku do Grodzkiej
Łazienna

do 17 - 18 m
do 17 - 18 m
do 18 m
do 15 - 16 m
do 15 m
do 15 m

Uchwałę tę uwzględniono przy opracowaniu planu, jednak plan zawiera dodatkowe propozycje,
wykraczające poza ten zakres.
II.
Jako pierwszą główną ulicę komunikacyjną w śródmieściu należy traktować ulicę Wrocławską.
Zaczyna się ona na południowym zachodzie przy oddalonym od śródmieścia o ok. 2,5 km dworcu,
przecina śródmieście lekkimi łukami i kończy się ok. 500 m od rynku na Przedmieściu Warszawskim,
gdzie rozgałęziają się dwie ulice główne do Łodzi-Warszawy i Stawiszyna.
Jej szerokość w śródmieściu przyjęto jako 18 m, z czego 10 m przypada na jezdnię. Taka szerokość
jezdni umożliwia poprowadzenie dwutorowej linii tramwajowej pośrodku jezdni. Wprawdzie w
warunkach przetargu przyjęto, że na tej ulicy nie zostanie poprowadzona linia tramwajowa, jednak
mogłoby być jednak wskazane, aby nie wykluczać utworzenia linii tramwajowej w przyszłości.
Wszystkie zabudowane działki, oprócz 2, położone po obu stronach ulicy, o ile przebiega ona przez
śródmieście, są zniszczone.
III.
Jako druga główna ulica komunikacyjna przewidziana jest ulica Sukiennicza. Zaczyna się ona przy
moście na rzece Prosna przy kościele franciszkanów, przebiega niemal równolegle do ulicy
Wrocławskiej i kończy się przy kościele św. Józefa, inaczej kościele rosyjskim. Ulica jest
przeznaczona do poprowadzenia linii tramwajowej, dlatego posiada niezbędną szerokość minimalną
wynoszącą 10 m na jezdnię oraz 2 chodniki o szerokości 4 m, co daje łącznie 18 m szerokości.
Przy tej ulicy zniszczone są domy: w bloku 10, 15, 16, 30, dalej 22 z wyjątkiem dwóch domów, 23 z
wyjątkiem dwóch domów, 29 z wyjątkiem kościoła franciszkanów z budynkami klasztoru.
IV.
Jako pomocniczą ulicę komunikacyjną proponuje się ciąg ulic składający się z ulic Targowa,
Garbarska i Grodzka. Ten ciąg ulic powinien mieć szerokość 12 m, z czego 8 m przypada na jezdnię i
po 2 m na chodniki. Przy takiej szerokości jezdni możliwe jest utworzenie dwutorowej linii
tramwajowej po obu stronach jezdni.
Przy tym ciągu ulic zniszczone są domy w bloku: 3, 4, 8, 13, 21, z wyjątkiem trzech domów, 26, 31,
32. Blok 31 ma w przyszłości pozostać niezabudowany. Razem z dotychczasowym rynkiem ma on
służyć jako upiększenie placu.
336

Wąska uliczka znajdująca się między blokami zabudowy 27 i 26 powinna zniknąć, ponieważ nie
można zaakceptować czworobocznej zabudowy bloków (jaka istniała dotychczas). Dlatego także tutaj,
jak w przypadku wielu innych bloków zabudowy, należy dokonać przekształcenia działek.
V.
Wokół śródmieścia przy ciekach wodnych wzdłuż rzeki Prosna znajdują się obsadzone drzewami ulice
przybrzeżne, które są jednak zwężone przez budynki i zabudowane, a w niektórych miejscach, jak w
części północno-zachodniej, na południu i na południowym wschodzie, całkowicie przerwane.
Rozbudowanie i poszerzenie tej obwodnicy powinno być podstawowym zadaniem nowego planu
zabudowy.
Dlatego należy zlikwidować:
a) bloki zabudowy 11 i 19 w północno-zachodniej części miasta. Budynki nie są tutaj zniszczone, ale
podwórka i przybudówki skierowane w stronę wody są widoczne z ulicy Babina przebiegającej na
prawym brzegu Prosny, w znacznym stopniu oszpecając obraz ulicy i miasta.
b) bloki zabudowy 35 i 36, które przy niewielkiej głębokości od 12 do 20 m nie mogą zostać
prawidłowo zabudowane. W bloku 35 zachowała się działka narożna u zbiegu dwóch odnóg rzeki, w
bloku 36 ostatnia działka narożna, położona przy kościele franciszkanów.
W bloku 29 należy zlikwidować wydłużony, zbudowany przy kościele franciszkanów,
jednopiętrowy, zachowany budynek mieszkalny. Pozwoli to nie tylko stworzyć odpowiednią
szerokość przybrzeżnej ulicy, ale także odsłonić stary, atrakcyjny architektonicznie kościół
franciszkanów, z korzyścią dla obrazu miasta. Ten sam argument dotyczy także likwidacji bloku 34, w
którym zachowały się 2 domy.
c) na wschodzie, południowym wschodzie i południu miasta należy, według projektu, utworzyć nową
obwodnicę i połączyć z ulicą Parkową.
Począwszy od ulicy Sukienniczej ulica nabrzeżna o szerokości minimalnej 15 m prowadzi
wzdłuż odnogi Prosny do przedłużonej ulicy Jasnej, a stąd przez niezabudowany teren ogrodów i
parku aż do ulicy Parkowej.
Aby móc uchronić niedawno wybudowany i zachowany w dobrym stanie budynek mieszkalny
na działce bloku 18, odnoga Prosny zostanie w tym miejscu uregulowana, jak pokazano na czerwono.
W pozostałej części ten nowy ciąg ulic przecina tylko zniszczone działki.
Między ulicami Browarna i Piekarska na styku z tą obwodnicą zostanie utworzony większy
trawnik, ponieważ tutaj ze względu na brak głębokości wzniesienie budynków jest niemożliwe. Dzięki
temu ten kwartał o ciasnej zabudowie otrzyma więcej powietrza i światła od obwodnicy i rzeki Prosna.
Rozplanowanie obwodnicy na jej poszczególnych odcinkach będzie musiało być różne w
zależności od dostępnej szerokości i zostanie przedstawione w kolejnym, specjalnym opracowaniu.
Zasadniczo jej rozplanowanie pomyślane jest w taki sposób, aby wzdłuż domów powstał
chodnik o szerokości co najmniej 3 m, a zatem jezdnia będzie miała szerokość 7,5 m. Pozostała część
szerokości przypadnie na promenadę z nasadzeniami drzew. Tam, gdzie szerokość na to pozwoli, z
promenadą będą połączone trawniki. Zasadniczo rezygnuje się z utworzenia ogródków przed domami,
ponieważ z doświadczenia wiadomo, że utrzymanie ogródków pozostawia wiele do życzenia.
Jeżeli ze względów finansowych całkowita likwidacja bloków zabudowy 11, 19, 35 i 36
spotka się z trudnościami, wówczas szerokość ulicy przybrzeżnej można także tutaj nieco ograniczyć,
jednak nie poniżej 20 m.
Pozostały teren mógłby zostać przypisany do sąsiednich bloków. Ta dodatkowa propozycja
została przedstawiona na planie za pomocą czerwonych, kropkowanych linii.
337

VI.
Z przecznic przebiegających w kierunku z południowego wschodu na północny zachód dla
ruchu drogowego znaczenie mają ulice Łazienna-Kanonicka i Złota. Ulica Łazienna ma zostać
poszerzona do 15 m na północno-wschodnim krańcu, ponieważ tutaj w grę wchodzi tylko działka
należąca do skarbu państwa, zabudowana przy końcu budynkami przypominającymi szopy.
Ulica Łazienna łączy rynek z obwodnicą (por. V) i znajdującym się za nią parkiem. Będzie
ona głównym źródłem świeżego powietrza dla śródmieścia i przejmie intensywny transport osobowy z
i do parku. Z tego powodu połowa szerokości ulicy, tzn. po 3,75 m przypadnie na chodniki, a reszta o
szerokości 7,5 m na jezdnię.
VII.
Ulica Kanonicka łączy pomocniczą ulicę komunikacyjną (por. IV) z rynkiem. Stanowi
połączenie między nim a dzielnicą przy Nowym Rynku na prawo od Prosny. Dlatego poszerzenie jest
wskazane ze względu na ruch drogowy. Z całej szerokości 15 m na jezdnię powinno przypadać 9 m, a
na oba chodniki po 3 m.
Wszystkie budynki objęte tutaj linią zabudowy są zniszczone.
VIII.
Ulica Złota między rynkiem a Prosną także powinna mieć szerokość 15 m, którą należy
podzielić na jezdnię i chodniki tak, jak w przypadku ulicy Kanonickiej.
Ulica ta stanowi przedłużenie prowadzącej na północny zachód w zewnętrznej części miasta
ulicy Nowej, która obecnie ma długość ok. 600 m. Przy opracowywaniu projektu dla zewnętrznych
części miasta należy uwzględnić także poszerzenie tej ulicy.
Wszystkie objęte linią zabudowy budynki przy ulicy Złotej są zniszczone.
IX.
Utworzony przez ulice Sukiennicza-Łazienna i obwodnicę blok 6 obejmuje obecnie budynek
Gubernatorstwa, kościół ewangelicki, dawne koszary rosyjskie oraz rosyjski kościół garnizonowy.
Te zachowane obecnie budynki zajmują tylko niewielką część bloku, zdecydowanie większa
część powierzchni przypada na ogrody, podwórka i stare przybudówki. Cały blok zostanie
przeznaczony na budowę budynków administracji publicznej.
X.
Rynek, blok 14, obejmował ratusz oraz 4 domy prywatne. Budynki są zniszczone i planuje się
wykupienie prywatnych działek, aby inaczej ustawić i rozbudować nowy ratusz. Linia zabudowy dla
tego wewnętrznego rdzenia bloku zostanie przedłożona, gdy będą dostępne dokładne informacje
dotyczące projektu nowego ratusza.
XI.
Ścieki ze śródmieścia będą częściowo odprowadzane na powierzchni ziemi poprzez kamienne
rynsztoki, częściowo przez krótkie kanały boczne do Prosny. Istniejąca kanalizacja nie jest
338

przedstawiona na rysunku. Równolegle z odbudową miasta należy stworzyć odpowiednią podziemną
kanalizację dla zabudowanych dzielnic miasta.
Potrzebne do tego projekty zostaną przedłożone oddzielnie.
Kalisz, dnia 1 czerwca 1916 r.
Miejski radca budowlany:
podpisano: podpis nieczytelny.

k. 262.
Niemiecki Szef Powiatu
T.B.Z. A. 6886/16

Kalisz, dnia 1 lipca 1916 r.

Dotyczy: plany miasta dla Kalisza,
do dyspozycji od 26 czerwca 1916, H.B. 1292
Istnieją tylko dwa nagrodzone projekty oraz jeden projekt zlecony przez miasto Kalisz. Obecnie
projekty te posiada Rada Miasta, która w piątek, 7 lipca br. podejmie ostateczne uchwały. Następnie
plany zostaną natychmiast przekazane.
[podpis odręczny]
Tajny Radca Rządowy
2. Przedłożyć ponownie dnia 8 lipca 1916 r.

Do
Pana Szef Administracji
przy Generalnym Gubernatorstwie Warszawskim,
Wydział Budownictwa Naziemnego
w Warszawie.

k. 263-264.
Magistrat Kalisz
Numer dziennika
Kalisz, dnia 8 lipca 1916 r.

Pieczęć:
Niemiecki Szef Okręgu
Wpłynęło 9 lipca 1916
339

Kalisz
Do Pana
niemieckiego Szefa Okręgu
w Kaliszu
W ramach realizacji zarządzenia z dnia 1 lipca 1916 r. nr dziennika A.6886/16 przekazujemy Waszej
Wielmożności w załączeniu:
1. projekt planu zabudowy dla śródmieścia Kalisza,
2. raport objaśniający w języku niemieckim i polskim,
3. dwa nagrodzone projekty planu zabudowy z konkursu zorganizowanego przez Warszawskie
Stowarzyszenie Architektów
i w celu wyjaśnienia informujemy, jak poniżej:
Sporządzony przez tutejszy urząd plan zabudowy dla śródmieścia został przyjęty przez
magistrat w drodze uchwały z dnia 5 bieżącego miesiąca oraz przez Radę Miasta w drodze uchwały z
dnia 7 bieżącego miesiąca.
Projekt jest nakreślony na płótnie lnianym, a nowe ulice i linie zabudowy ulic zaznaczono
czerwonymi liniami, jednak bez innych kolorów na planie, ponieważ plan ma zostać powielony w
formie druku, gdy projekt uzyska akceptację organu nadzorczego. Egzemplarze drukowane zostaną
następnie uzupełnione kolorami w sposób określony w ustawie z lipca 1875 r.
Nie posiadamy projektu berlińskiej firmy architektonicznej Bopst & Caro, zwracamy jednak
uwagę, iż przedłożony swego czasu projekt nie uzyskał akceptacji Rady Miasta.
W załączeniu odsyłamy zarządzenie z dnia 1 lipca br. wraz z załącznikami.
Burmistrz
v. Prądzyński
Porucznik

k. 265.
Kalisz, dnia 10 lipca 1916 r.

Po informacji telefonicznej pana radcy budowlanego Herrmann plan zabudowy firmy Bopst & Caro z
Berlina został przez niego przesłany bezpośrednio do pana szefa administracji w Warszawie.

2. Do przedłożenia panu tajnemu radcy rządowemu po zwróceniu.
Biuro V.

k. 266-267.
Niemiecki Szef Okręgu

Kalisz, dnia 17 lipca 1916 r.
340

T.B.Z. 7245A

Dotyczy:

plan zabudowy dla środkowej części miasta Kalisz,

W sprawie:

ostatniego tamtejszego zarządzenia
z dnia 16 lipca 1916 r., Nr.H.B. 1173

1.

Załącznik:
1. projekt planu zabudowy dla śródmieścia Kalisza na płótnie lnianym,
2. raport objaśniający do projektu w języku polskim i niemieckim,
3. dwa nagrodzone projekty planu zabudowy dla miasta Kalisz z konkursu
zorganizowanego przez Warszawskie Stowarzyszenie Architektów.

Do
Pana Szefa Administracji
przy Generalnym Gubernatorstwie Warszawskim
w Warszawie
do przekazania osobiście przez urzędnika Fechner.
Przekazuję załączniki i przedstawiam następujące uwagi:
Załączony plan zabudowy dla śródmieścia Kalisza został zatwierdzony przez magistrat i Radę
Miasta. Projekt jest nakreślony na płótnie lnianym, a nowe ulice i linie zabudowy ulic zaznaczono
czerwonym tuszem, jednak bez innych kolorów na planie, ponieważ plan ma zostać powielony w
formie druku, gdy projekt uzyska Pańską akceptację. Egzemplarze drukowane zostaną następnie
uzupełnione kolorami w sposób określony w ustawie z lipca 1875 r.
Proszę o sprawdzenie planu i jego zatwierdzenie.
Projekt berlińskiej firmy architektonicznej Bopst & Caro nie znajduje się w posiadaniu miasta
Kalisz. Projekt ten nie otrzymał akceptacji Rady Miasta. Współwłaściciel firmy, podporucznik B o p s
t, kilka dni temu był u mnie. Poleciłem mu, aby znajdujący się w jego rękach plan przekazał
bezpośrednio do Pana.
Tajny Radca Rządowy

2.

Właściwe plany i powyższe pismo zostaną dzisiaj po południu dostarczone przez
urzędnika F e c h n e r z biura centralnego pociągiem pospiesznym do Warszawy, a tam
przekazane w Wydziale Budowlanym panu Szefowi Administracji panu radcy
budowlanemu Herrmannowi lub w razie
jego nieobecności jego zastępcy za
pokwitowaniem.

Niemiecki Szef Okręgu

Kalisz, dnia 20 lipca 1916 r.
341

G.-Nr. A.7245/16 C.B.

Zarządzenie

1.

2.

W dniu 18 bieżącego miesiąca plany zabudowy zostały przekazane osobiście przez
urzędnika Fechner Tajnemu Radcy Rządowemu radcy budowlanemu Herrmann
w Warszawie. Pokwitowanie w załączeniu.
Ponowne przedłożenie w dniu 3.8.1916 r.

k. 273-274.
Szef Administracji
przy
Generalnym Gubernatorstwie Warszawskim

Warszawa, dnia 29 sierpnia 1916 r.

G.-Nr. H.B. 1590.
Pieczęć:
Niemiecki Szef Okręgu
KALISZ
Wpłynęło 3 września 1916

W załączeniu zwraca się przesłany w dniu 17.7. plan zabudowy śródmieścia Kalisza [treść
odręczna] wraz z dołączonym [treść odręczna] planem, w którym kolorem czerwonym zaznaczono
kilka zmian.
Zasadniczo sporządzony projekt spotkał się z uznaniem; wprowadzone zmiany dotyczą
następujących punktów:

1.

2.
3.

Zasadniczo należy unikać ukośnych naroży domów, ponieważ doświadczenie pokazuje,
że skutkują one uciążliwymi i nieestetycznym rozwiązaniami narożnymi. Wyjątkiem jest
niezbędne ukośne ścięcie w rynku na rogu ulicy Łaziennej, które należy ograniczyć do
parteru.
Lepiej będzie, jeżeli ulica Warszawska nie będzie przebiegała do brzydkiego kościoła
rosyjskiego, lecz łukiem obok niego, otwierając widok na ładniejszy plac.
Dla ulicy Sukienniczej można zachować szerokość 17 m kosztem trotuaru.

Do Pana Szefa Okręgu
w
K a l i s z u.

4.

Dwa domy znajdujące się przed kościołem franciszkanów przy ul. Rybnej należy
zachować do momentu, gdy będą nadawać się do rozbiórki, a po ich wyburzeniu należy
342

je zastąpić z lewej strony wydłużonym dwupiętrowym budynkiem, a z prawej strony
jednopiętrowymi stoiskami sprzedażowymi z dachem krytym dachówką.
W ten sposób plac kościelny pozostanie zamkniętym placem, a widok z brzegu Prosny na kościół
będzie atrakcyjniejszy dzięki linii dachów bardziej pasującej do gotyckiego charakteru kościoła.
Okazałość kościoła i jego sylwetka zostaną podkreślone dzięki zgrupowaniu niskich budynków.

5.

6.

Zakończenie ulicy Targowej przy ulicy Rybnej zostanie celowo ponownie zamknięte.
Tunel do budynku prywatnego lub lepiej do budynku użyteczności publicznej będzie
wystarczający jako połączenie komunikacyjne. Dzięki tym działaniom także tutaj
zostanie stworzony plac o dobrej formie architektonicznej.
Planowane poszerzenie rynku należy uzyskać poprzez kolumnadę przy ulicy
Wrocławskiej. Poprzez wspomniane zmiany zostanie stworzona powierzchnia ok. 2600
m2 do zabudowy i wykorzystania.
W zastępstwie
[podpisy odręczne]

k. 302-321. Uwaga: przetłumaczono tylko proponowane zmiany do Lex Adickes dla Kalisza,
porównane z wcześniejszą wersją tego dokumentu.
Projekt ustawy o scaleniu działek dla Kalisza.

§ 1.
W mieście Kalisz w interesie dobra publicznego
a) w celu udostępnienia terenu budowlanego oraz
b) w celu przywrócenia właściwego kształtu odbudowywanych działek budowlanych
przeprowadzane jest przekształcenie i scalenie tych działek, które na mapie dołączonej do niniejszego
rozporządzenia są położone na otoczonym ramką obszarze.
W zakr esie przekształcenia i scalenia obowiązują poniższe przepisy:
§ 2.
Przeprowadzeniem procedury zajmie się komisja.
Komisja posiada urzędową nazwę „Komisja ds. scalenia dla miasta Kalisz”.
Komisja składa się z:
1.

1 Komisarza Szefa Administracji przy Generalnym Gubernatorstwie Warszawskim lub
ewentualnym rządzie krajowym jako przewodniczącego,

2.

burmistrza Kalisza jako zastępcy przewodniczącego,

3.

1 rzeczoznawcy w dziedzinie budownictwa,
343

4.

1 rzeczoznawcy w dziedzinie prawa uprawnionego do pełnienia urzędu sędziego

5.

1 dyplomowanego geodety,

6.

2 rzeczoznawców obeznanych z wartością działek w Kaliszu w celu wyceny działek.

Oprócz burmistrza żaden z członków magistratu nie może być członkiem komisji. W razie
przeszkód burmistrz będzie reprezentowany przez zastępcę burmistrza.
Członkowie komisji, oprócz burmistrza Kalisza, zostaną mianowani przez szefa administracji
przy Generalnym Gubernatorstwie Warszawskim. Przed mianowaniem członków należy wysłuchać
propozycji Rady Miasta Kalisza.
Członkowie komisji mają prawo do zwrotu wydatków pieniężnych. Członkowie, o ile nie są
oni urzędnikami państwowymi lub miejskimi, mają ponadto prawo do zapłaty 2 marek za godzinę,
jednak maksymalnie 15 marek za dzień.
Komisja jest zdolna do podejmowania uchwał, gdy wszyscy członkowie zostali zaproszeni do
podjęcia uchwały oraz obecni są przewodniczący lub jego zastępca i co najmniej połowa członków.
Komisja podejmuje uchwały większością głosów. W razie równej liczby głosów decyduje głos
przewodniczącego.
Komisja jest reprezentowana przed sądem i poza nim przez przewodniczącego, który posiada
pieczęć z opisem w otoku „Komisja ds. scalenia dla miasta Kalisz”.
Dokumenty komisji są dokumentami publicznymi, ich protokoły i plan podziału mają moc
dokumentów sądowych.
§ 3.
Od wejścia w życie niniejszego rozporządzenia nie wolno dokonywać sprzedaży ani
obciążania działek położonych na obszarze wymienionym w § 1. W ciągu dwóch tygodni od
opublikowania niniejszego rozporządzenia Wydział Hipotek z urzędu wpisze zakaz sprzedaży lub
obciążenia do ksiąg wieczystych. Wpisu należy dokonać w teczce na osobnej karcie, którą należy
przymocować w księdze wieczystej,
Działki, które nie są jeszcze wpisane do księgi wieczystej, należy z urzędu wpisać zgodnie
z obowiązującymi przepisami dotyczącymi tworzenia ksiąg hipotecznych.
Komisja ds. scalenia jest zobowiązana do zasięgnięcia wiedzy na temat treści ksiąg
wieczystych. O ile jest to konieczne, jest ona uprawniona do zażądania wydania odpisów od Urzędu
ds. Hipoteki. Za te odpisy nie wolno pobierać opłat administracyjnych ani stemplowych. Wydatki
pieniężne należy zwrócić.
Wydział Hipotek jest zobowiązany do poinformowania z urzędu Komisji ds. scalenia
o wpisach dokonanych po wpisaniu adnotacji (§ 3 ust. 1).
Szef administracji przy Generalnym Gubernatorstwie Warszawskim jest uprawniony do
unieważnienia zakazu sprzedaży i obciążenia w odniesieniu do tych bloków ulic (§ 4), dla których
przeprowadzana jest procedura. Unieważnienie należy ogłosić publicznie w dzienniku rozporządzeń.
[...]
§ 10

344

W pozostałym zakresie, o ile w ustawie nie zapisano innych postanowień, w odniesieniu do decyzji
odpowiednie zastosowanie mają przepisy rozporządzenia [puste pole], ze wskazaniem, iż miasto
Kalisz należy traktować jako wykonawcę.
[...]
§ 24
Gmina miasta Kalisz jest zobowiązana do złożenia kwot odszkodowania, jakie ma zapłacić za
wchodzące w rachubę działki

1.
2.

jeżeli oprócz właściciela istnieją osoby uprawnione do odszkodowania, których
roszczenia co do sumy odszkodowania nie są jeszcze ustalone,
jeżeli określona działka posiada ciężary realne, hipoteki, długi gruntowe i rentowe.

Kwoty odszkodowania należy złożyć do kasy okręgu w Kaliszu. Każda zaangażowana osoba może
dochodzić na drodze prawnej swojego prawa do złożonej kwoty wobec zaangażowanej osoby, która to
kwestionuje.
[...]

k. 322-325.
Magistrat Kalisz
Numer dziennika
12233.
Kalisz, dnia 12 listopada 1916 r.
Pieczęć:
Niemiecki Szef Okręgu
Wpłynęło 14 listopada 1916
Kalisz
Oryginał wraz z załącznikami
po zaznajomieniu się
do Pana Niemieckiego Szefa Okręgu
tutaj
uprzejmie zwrócono.
Przedstawiamy następujące uwagi do raportu Administracji Archiwum:
W roku 1793 w Kaliszu uległa spaleniu zachodnia część śródmieścia, a mianowicie budynki
przy ulicy Wrocławskiej, Złotej i Kanonickiej. Pozostała część miasta została zachowana. W tym
samym roku w Berlinie zlecono majorowi pruskiemu Schaek przebudowę lewego skrzydła kolegium
jezuitów na szkołę kadetów. Przebudowa ta została ukończona w 1797 roku. W roku 1800 Aleja
Józefiny, wówczas Königin Louisestrasse, została rozbudowana, ale według istniejących planów

345

miasta z roku 1785 w większej części już istniała. Budynek sądu (obecnie sąd okręgowy) został
wzniesiony w latach 1820-21.
Te informacje uzyskane z kroniki Chodyńskiego i Raciborskiego są sprzeczne z twierdzeniami
Administracji Archiwum.
W szczególności nie zgadza się twierdzenie Administracji Archiwum (strona 5), jakoby przy
odbudowie miasta pod panowaniem pruskim dokonano pomiaru ciągów ulic w odpowiedniej
szerokości, ponieważ w istniejących ciągach ulic w niespalonych częściach miasta nie można było
dokonać żadnych zmian, a w spalonych dzielnicach miasta - może z wyjątkiem niewielkich regulacji nie dokonano zmiany ciągów ulic. Potwierdzają to stare plany miasta, pochodzące z roku 1785 - czyli
na 8 lat przed pożarem.
Nie podzielamy opinii Administracji Archiwum, jakoby te ciągi ulic spełniały obecne
wymagania. Wymagania, jakie obecnie stawiane są ulicom i placom miejskim, oraz jakie wynikają ze
względów zdrowotnych i nowoczesnych wymogów ruchu drogowego, są większe i bardziej
zróżnicowane niż wymagania z roku 1793. Zostało to także zgodnie stwierdzone przez ogół
społeczeństwa, przez architektów uczestniczących w przetargu na nowy plan zabudowy dla Kalisza,
jak również przez aktualnie kompetentne organy administracji.
Nowy, zatwierdzony dla śródmieścia plan zabudowy uwzględnia wszystkie te potrzeby i nie
ma powodu, aby go zmieniać w celu zachowania kilku ruin skromnych prywatnych domów
mieszkalnych z początku XVIII wieku. Podczas ostatniego pożaru miasta zniszczeniu uległy inne,
ważniejsze pod kątem historycznym oraz architektonicznym budowle niż te wymienione przez
Administrację Archiwum. Dodatkowo zachowanie istniejących ścian frontowych tych budynków jest
niemożliwe ze względów konstrukcyjnych, ponieważ zostały one w takim stopniu uszkodzone przez
pożar i warunki pogodowe, że już dziś nie nadają się do użytku. Za kilka lat, które upłyną do
odbudowy, wpływ pogody zamieni poszczególne, pozornie dobrze zachowane mury w stertę gruzu.
Na koniec należy jeszcze wspomnieć, że przy odbudowie domu przy rynku, na rogu St
Stanislaus-Strasse, nie użyto „obcych” motywów dla widoku głównego, ponieważ odpowiadają one
formie architektonicznej z okresu rozkwitu polskiego renesansu.
Narzucenie, zgodnie z propozycją Administracji Archiwum, przy odbudowie miasta
monotonnej, nudnej i skromnej zabudowy z początku XVIII wieku nie stanowiłoby ozdoby Kalisza.
Nowy plan zabudowy uwzględnia także w dostatecznej mierze wszystko to, co jest niezbędne
w celu ochrony wyglądu miasta, dlatego przynajmniej obecnie wydanie specjalnego zarządzenia
władz lokalnych nie wydaje się konieczne.
Burmistrz
v. Prądzyński
Porucznik

346

